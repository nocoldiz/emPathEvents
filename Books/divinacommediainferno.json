{"text": "
\r\nLA DIVINA COMMEDIA\r\n\r\ndi Dante Alighieri\r\n\r\nCANTICA I: INFERNO\r\n\r\n\r\nContents\r\n\r\n INFERNO\r\n Canto I. \r\n Canto II. \r\n Canto III. \r\n Canto IV. \r\n Canto V. \r\n Canto VI. \r\n Canto VII. \r\n Canto VIII. \r\n Canto IX. \r\n Canto X. \r\n Canto XI. \r\n Canto XII. \r\n Canto XIII. \r\n Canto XIV. \r\n Canto XV. \r\n Canto XVI. \r\n Canto XVII. \r\n Canto XVIII. \r\n Canto XIX. \r\n Canto XX. \r\n Canto XXI. \r\n Canto XXII. \r\n Canto XXIII. \r\n Canto XXIV. \r\n Canto XXV. \r\n Canto XXVI. \r\n Canto XXVII. \r\n Canto XXVIII. \r\n Canto XXIX. \r\n Canto XXX. \r\n Canto XXXI. \r\n Canto XXXII. \r\n Canto XXXIII. \r\n Canto XXXIV. \r\n\r\n\r\n\r\n\r\nINFERNO\r\n\r\n\r\n\r\n\r\nInferno\r\nCanto I\r\n\r\n\r\nNel mezzo del cammin di nostra vita\r\nmi ritrovai per una selva oscura,\r\nch\u00E9 la diritta via era smarrita.\r\n\r\nAhi quanto a dir qual era \u00E8 cosa dura\r\nesta selva selvaggia e aspra e forte\r\nche nel pensier rinova la paura!\r\n\r\nTant\u2019 \u00E8 amara che poco \u00E8 pi\u00F9 morte;\r\nma per trattar del ben ch\u2019i\u2019 vi trovai,\r\ndir\u00F2 de l\u2019altre cose ch\u2019i\u2019 v\u2019ho scorte.\r\n\r\nIo non so ben ridir com\u2019 i\u2019 v\u2019intrai,\r\ntant\u2019 era pien di sonno a quel punto\r\nche la verace via abbandonai.\r\n\r\nMa poi ch\u2019i\u2019 fui al pi\u00E8 d\u2019un colle giunto,\r\nl\u00E0 dove terminava quella valle\r\nche m\u2019avea di paura il cor compunto,\r\n\r\nguardai in alto e vidi le sue spalle\r\nvestite gi\u00E0 de\u2019 raggi del pianeta\r\nche mena dritto altrui per ogne calle.\r\n\r\nAllor fu la paura un poco queta,\r\nche nel lago del cor m\u2019era durata\r\nla notte ch\u2019i\u2019 passai con tanta pieta.\r\n\r\nE come quei che con lena affannata,\r\nuscito fuor del pelago a la riva,\r\nsi volge a l\u2019acqua perigliosa e guata,\r\n\r\ncos\u00EC l\u2019animo mio, ch\u2019ancor fuggiva,\r\nsi volse a retro a rimirar lo passo\r\nche non lasci\u00F2 gi\u00E0 mai persona viva.\r\n\r\nPoi ch\u2019\u00E8i posato un poco il corpo lasso,\r\nripresi via per la piaggia diserta,\r\ns\u00EC che \u2019l pi\u00E8 fermo sempre era \u2019l pi\u00F9 basso.\r\n\r\nEd ecco, quasi al cominciar de l\u2019erta,\r\nuna lonza leggera e presta molto,\r\nche di pel macolato era coverta;\r\n\r\ne non mi si partia dinanzi al volto,\r\nanzi \u2019mpediva tanto il mio cammino,\r\nch\u2019i\u2019 fui per ritornar pi\u00F9 volte v\u00F2lto.\r\n\r\nTemp\u2019 era dal principio del mattino,\r\ne \u2019l sol montava \u2019n s\u00F9 con quelle stelle\r\nch\u2019eran con lui quando l\u2019amor divino\r\n\r\nmosse di prima quelle cose belle;\r\ns\u00EC ch\u2019a bene sperar m\u2019era cagione\r\ndi quella fiera a la gaetta pelle\r\n\r\nl\u2019ora del tempo e la dolce stagione;\r\nma non s\u00EC che paura non mi desse\r\nla vista che m\u2019apparve d\u2019un leone.\r\n\r\nQuesti parea che contra me venisse\r\ncon la test\u2019 alta e con rabbiosa fame,\r\ns\u00EC che parea che l\u2019aere ne tremesse.\r\n\r\nEd una lupa, che di tutte brame\r\nsembiava carca ne la sua magrezza,\r\ne molte genti f\u00E9 gi\u00E0 viver grame,\r\n\r\nquesta mi porse tanto di gravezza\r\ncon la paura ch\u2019uscia di sua vista,\r\nch\u2019io perdei la speranza de l\u2019altezza.\r\n\r\nE qual \u00E8 quei che volontieri acquista,\r\ne giugne \u2019l tempo che perder lo face,\r\nche \u2019n tutti suoi pensier piange e s\u2019attrista;\r\n\r\ntal mi fece la bestia sanza pace,\r\nche, venendomi \u2019ncontro, a poco a poco\r\nmi ripigneva l\u00E0 dove \u2019l sol tace.\r\n\r\nMentre ch\u2019i\u2019 rovinava in basso loco,\r\ndinanzi a li occhi mi si fu offerto\r\nchi per lungo silenzio parea fioco.\r\n\r\nQuando vidi costui nel gran diserto,\r\n\u00ABMiserere di me\u00BB, gridai a lui,\r\n\u00ABqual che tu sii, od ombra od omo certo!\u00BB.\r\n\r\nRispuosemi: \u00ABNon omo, omo gi\u00E0 fui,\r\ne li parenti miei furon lombardi,\r\nmantoani per patr\u00EFa ambedui.\r\n\r\nNacqui sub Iulio, ancor che fosse tardi,\r\ne vissi a Roma sotto \u2019l buono Augusto\r\nnel tempo de li d\u00E8i falsi e bugiardi.\r\n\r\nPoeta fui, e cantai di quel giusto\r\nfigliuol d\u2019Anchise che venne di Troia,\r\npoi che \u2019l superbo Il\u00EF\u00F3n fu combusto.\r\n\r\nMa tu perch\u00E9 ritorni a tanta noia?\r\nperch\u00E9 non sali il dilettoso monte\r\nch\u2019\u00E8 principio e cagion di tutta gioia?\u00BB.\r\n\r\n\u00ABOr se\u2019 tu quel Virgilio e quella fonte\r\nche spandi di parlar s\u00EC largo fiume?\u00BB,\r\nrispuos\u2019 io lui con vergognosa fronte.\r\n\r\n\u00ABO de li altri poeti onore e lume,\r\nvagliami \u2019l lungo studio e \u2019l grande amore\r\nche m\u2019ha fatto cercar lo tuo volume.\r\n\r\nTu se\u2019 lo mio maestro e \u2019l mio autore,\r\ntu se\u2019 solo colui da cu\u2019 io tolsi\r\nlo bello stilo che m\u2019ha fatto onore.\r\n\r\nVedi la bestia per cu\u2019 io mi volsi;\r\naiutami da lei, famoso saggio,\r\nch\u2019ella mi fa tremar le vene e i polsi\u00BB.\r\n\r\n\u00ABA te convien tenere altro v\u00EFaggio\u00BB,\r\nrispuose, poi che lagrimar mi vide,\r\n\u00ABse vuo\u2019 campar d\u2019esto loco selvaggio;\r\n\r\nch\u00E9 questa bestia, per la qual tu gride,\r\nnon lascia altrui passar per la sua via,\r\nma tanto lo \u2019mpedisce che l\u2019uccide;\r\n\r\ne ha natura s\u00EC malvagia e ria,\r\nche mai non empie la bramosa voglia,\r\ne dopo \u2019l pasto ha pi\u00F9 fame che pria.\r\n\r\nMolti son li animali a cui s\u2019ammoglia,\r\ne pi\u00F9 saranno ancora, infin che \u2019l veltro\r\nverr\u00E0, che la far\u00E0 morir con doglia.\r\n\r\nQuesti non ciber\u00E0 terra n\u00E9 peltro,\r\nma sap\u00EFenza, amore e virtute,\r\ne sua nazion sar\u00E0 tra feltro e feltro.\r\n\r\nDi quella umile Italia fia salute\r\nper cui mor\u00EC la vergine Cammilla,\r\nEurialo e Turno e Niso di ferute.\r\n\r\nQuesti la caccer\u00E0 per ogne villa,\r\nfin che l\u2019avr\u00E0 rimessa ne lo \u2019nferno,\r\nl\u00E0 onde \u2019nvidia prima dipartilla.\r\n\r\nOnd\u2019 io per lo tuo me\u2019 penso e discerno\r\nche tu mi segui, e io sar\u00F2 tua guida,\r\ne trarrotti di qui per loco etterno;\r\n\r\nove udirai le disperate strida,\r\nvedrai li antichi spiriti dolenti,\r\nch\u2019a la seconda morte ciascun grida;\r\n\r\ne vederai color che son contenti\r\nnel foco, perch\u00E9 speran di venire\r\nquando che sia a le beate genti.\r\n\r\nA le quai poi se tu vorrai salire,\r\nanima fia a ci\u00F2 pi\u00F9 di me degna:\r\ncon lei ti lascer\u00F2 nel mio partire;\r\n\r\nch\u00E9 quello imperador che l\u00E0 s\u00F9 regna,\r\nperch\u2019 i\u2019 fu\u2019 ribellante a la sua legge,\r\nnon vuol che \u2019n sua citt\u00E0 per me si vegna.\r\n\r\nIn tutte parti impera e quivi regge;\r\nquivi \u00E8 la sua citt\u00E0 e l\u2019alto seggio:\r\noh felice colui cu\u2019 ivi elegge!\u00BB.\r\n\r\nE io a lui: \u00ABPoeta, io ti richeggio\r\nper quello Dio che tu non conoscesti,\r\nacci\u00F2 ch\u2019io fugga questo male e peggio,\r\n\r\nche tu mi meni l\u00E0 dov\u2019 or dicesti,\r\ns\u00EC ch\u2019io veggia la porta di san Pietro\r\ne color cui tu fai cotanto mesti\u00BB.\r\n\r\nAllor si mosse, e io li tenni dietro.\r\n\r\n\r\n\r\n\r\nInferno\r\nCanto II\r\n\r\n\r\nLo giorno se n\u2019andava, e l\u2019aere bruno\r\ntoglieva li animai che sono in terra\r\nda le fatiche loro; e io sol uno\r\n\r\nm\u2019apparecchiava a sostener la guerra\r\ns\u00EC del cammino e s\u00EC de la pietate,\r\nche ritrarr\u00E0 la mente che non erra.\r\n\r\nO muse, o alto ingegno, or m\u2019aiutate;\r\no mente che scrivesti ci\u00F2 ch\u2019io vidi,\r\nqui si parr\u00E0 la tua nobilitate.\r\n\r\nIo cominciai: \u00ABPoeta che mi guidi,\r\nguarda la mia virt\u00F9 s\u2019ell\u2019 \u00E8 possente,\r\nprima ch\u2019a l\u2019alto passo tu mi fidi.\r\n\r\nTu dici che di Silv\u00EFo il parente,\r\ncorruttibile ancora, ad immortale\r\nsecolo and\u00F2, e fu sensibilmente.\r\n\r\nPer\u00F2, se l\u2019avversario d\u2019ogne male\r\ncortese i fu, pensando l\u2019alto effetto\r\nch\u2019uscir dovea di lui, e \u2019l chi e \u2019l quale\r\n\r\nnon pare indegno ad omo d\u2019intelletto;\r\nch\u2019e\u2019 fu de l\u2019alma Roma e di suo impero\r\nne l\u2019empireo ciel per padre eletto:\r\n\r\nla quale e \u2019l quale, a voler dir lo vero,\r\nfu stabilita per lo loco santo\r\nu\u2019 siede il successor del maggior Piero.\r\n\r\nPer quest\u2019 andata onde li dai tu vanto,\r\nintese cose che furon cagione\r\ndi sua vittoria e del papale ammanto.\r\n\r\nAndovvi poi lo Vas d\u2019elez\u00EFone,\r\nper recarne conforto a quella fede\r\nch\u2019\u00E8 principio a la via di salvazione.\r\n\r\nMa io, perch\u00E9 venirvi? o chi \u2019l concede?\r\nIo non En\u00EBa, io non Paulo sono;\r\nme degno a ci\u00F2 n\u00E9 io n\u00E9 altri \u2019l crede.\r\n\r\nPer che, se del venire io m\u2019abbandono,\r\ntemo che la venuta non sia folle.\r\nSe\u2019 savio; intendi me\u2019 ch\u2019i\u2019 non ragiono\u00BB.\r\n\r\nE qual \u00E8 quei che disvuol ci\u00F2 che volle\r\ne per novi pensier cangia proposta,\r\ns\u00EC che dal cominciar tutto si tolle,\r\n\r\ntal mi fec\u2019 \u00EFo \u2019n quella oscura costa,\r\nperch\u00E9, pensando, consumai la \u2019mpresa\r\nche fu nel cominciar cotanto tosta.\r\n\r\n\u00ABS\u2019i\u2019 ho ben la parola tua intesa\u00BB,\r\nrispuose del magnanimo quell\u2019 ombra,\r\n\u00ABl\u2019anima tua \u00E8 da viltade offesa;\r\n\r\nla qual molte f\u00EFate l\u2019omo ingombra\r\ns\u00EC che d\u2019onrata impresa lo rivolve,\r\ncome falso veder bestia quand\u2019 ombra.\r\n\r\nDa questa tema acci\u00F2 che tu ti solve,\r\ndirotti perch\u2019 io venni e quel ch\u2019io \u2019ntesi\r\nnel primo punto che di te mi dolve.\r\n\r\nIo era tra color che son sospesi,\r\ne donna mi chiam\u00F2 beata e bella,\r\ntal che di comandare io la richiesi.\r\n\r\nLucevan li occhi suoi pi\u00F9 che la stella;\r\ne cominciommi a dir soave e piana,\r\ncon angelica voce, in sua favella:\r\n\r\n\u201CO anima cortese mantoana,\r\ndi cui la fama ancor nel mondo dura,\r\ne durer\u00E0 quanto \u2019l mondo lontana,\r\n\r\nl\u2019amico mio, e non de la ventura,\r\nne la diserta piaggia \u00E8 impedito\r\ns\u00EC nel cammin, che v\u00F2lt\u2019 \u00E8 per paura;\r\n\r\ne temo che non sia gi\u00E0 s\u00EC smarrito,\r\nch\u2019io mi sia tardi al soccorso levata,\r\nper quel ch\u2019i\u2019 ho di lui nel cielo udito.\r\n\r\nOr movi, e con la tua parola ornata\r\ne con ci\u00F2 c\u2019ha mestieri al suo campare,\r\nl\u2019aiuta s\u00EC ch\u2019i\u2019 ne sia consolata.\r\n\r\nI\u2019 son Beatrice che ti faccio andare;\r\nvegno del loco ove tornar disio;\r\namor mi mosse, che mi fa parlare.\r\n\r\nQuando sar\u00F2 dinanzi al segnor mio,\r\ndi te mi loder\u00F2 sovente a lui\u201D.\r\nTacette allora, e poi comincia\u2019 io:\r\n\r\n\u201CO donna di virt\u00F9 sola per cui\r\nl\u2019umana spezie eccede ogne contento\r\ndi quel ciel c\u2019ha minor li cerchi sui,\r\n\r\ntanto m\u2019aggrada il tuo comandamento,\r\nche l\u2019ubidir, se gi\u00E0 fosse, m\u2019\u00E8 tardi;\r\npi\u00F9 non t\u2019\u00E8 uo\u2019 ch\u2019aprirmi il tuo talento.\r\n\r\nMa dimmi la cagion che non ti guardi\r\nde lo scender qua giuso in questo centro\r\nde l\u2019ampio loco ove tornar tu ardi\u201D.\r\n\r\n\u201CDa che tu vuo\u2019 saver cotanto a dentro,\r\ndirotti brievemente\u201D, mi rispuose,\r\n\u201Cperch\u2019 i\u2019 non temo di venir qua entro.\r\n\r\nTemer si dee di sole quelle cose\r\nc\u2019hanno potenza di fare altrui male;\r\nde l\u2019altre no, ch\u00E9 non son paurose.\r\n\r\nI\u2019 son fatta da Dio, sua merc\u00E9, tale,\r\nche la vostra miseria non mi tange,\r\nn\u00E9 fiamma d\u2019esto \u2019ncendio non m\u2019assale.\r\n\r\nDonna \u00E8 gentil nel ciel che si compiange\r\ndi questo \u2019mpedimento ov\u2019 io ti mando,\r\ns\u00EC che duro giudicio l\u00E0 s\u00F9 frange.\r\n\r\nQuesta chiese Lucia in suo dimando\r\ne disse:\u2014Or ha bisogno il tuo fedele\r\ndi te, e io a te lo raccomando\u2014.\r\n\r\nLucia, nimica di ciascun crudele,\r\nsi mosse, e venne al loco dov\u2019 i\u2019 era,\r\nche mi sedea con l\u2019antica Rachele.\r\n\r\nDisse:\u2014Beatrice, loda di Dio vera,\r\nch\u00E9 non soccorri quei che t\u2019am\u00F2 tanto,\r\nch\u2019usc\u00EC per te de la volgare schiera?\r\n\r\nNon odi tu la pieta del suo pianto,\r\nnon vedi tu la morte che \u2019l combatte\r\nsu la fiumana ove \u2019l mar non ha vanto?\u2014.\r\n\r\nAl mondo non fur mai persone ratte\r\na far lor pro o a fuggir lor danno,\r\ncom\u2019 io, dopo cotai parole fatte,\r\n\r\nvenni qua gi\u00F9 del mio beato scanno,\r\nfidandomi del tuo parlare onesto,\r\nch\u2019onora te e quei ch\u2019udito l\u2019hanno\u201D.\r\n\r\nPoscia che m\u2019ebbe ragionato questo,\r\nli occhi lucenti lagrimando volse,\r\nper che mi fece del venir pi\u00F9 presto.\r\n\r\nE venni a te cos\u00EC com\u2019 ella volse:\r\nd\u2019inanzi a quella fiera ti levai\r\nche del bel monte il corto andar ti tolse.\r\n\r\nDunque: che \u00E8? perch\u00E9, perch\u00E9 restai,\r\nperch\u00E9 tanta vilt\u00E0 nel core allette,\r\nperch\u00E9 ardire e franchezza non hai,\r\n\r\nposcia che tai tre donne benedette\r\ncuran di te ne la corte del cielo,\r\ne \u2019l mio parlar tanto ben ti promette?\u00BB.\r\n\r\nQuali fioretti dal notturno gelo\r\nchinati e chiusi, poi che \u2019l sol li \u2019mbianca,\r\nsi drizzan tutti aperti in loro stelo,\r\n\r\ntal mi fec\u2019 io di mia virtude stanca,\r\ne tanto buono ardire al cor mi corse,\r\nch\u2019i\u2019 cominciai come persona franca:\r\n\r\n\u00ABOh pietosa colei che mi soccorse!\r\ne te cortese ch\u2019ubidisti tosto\r\na le vere parole che ti porse!\r\n\r\nTu m\u2019hai con disiderio il cor disposto\r\ns\u00EC al venir con le parole tue,\r\nch\u2019i\u2019 son tornato nel primo proposto.\r\n\r\nOr va, ch\u2019un sol volere \u00E8 d\u2019ambedue:\r\ntu duca, tu segnore e tu maestro\u00BB.\r\nCos\u00EC li dissi; e poi che mosso fue,\r\n\r\nintrai per lo cammino alto e silvestro.\r\n\r\n\r\n\r\n\r\nInferno\r\nCanto III\r\n\r\n\r\n\u2018Per me si va ne la citt\u00E0 dolente,\r\nper me si va ne l\u2019etterno dolore,\r\nper me si va tra la perduta gente.\r\n\r\nGiustizia mosse il mio alto fattore;\r\nfecemi la divina podestate,\r\nla somma sap\u00EFenza e \u2019l primo amore.\r\n\r\nDinanzi a me non fuor cose create\r\nse non etterne, e io etterno duro.\r\nLasciate ogne speranza, voi ch\u2019intrate\u2019.\r\n\r\nQueste parole di colore oscuro\r\nvid\u2019 \u00EFo scritte al sommo d\u2019una porta;\r\nper ch\u2019io: \u00ABMaestro, il senso lor m\u2019\u00E8 duro\u00BB.\r\n\r\nEd elli a me, come persona accorta:\r\n\u00ABQui si convien lasciare ogne sospetto;\r\nogne vilt\u00E0 convien che qui sia morta.\r\n\r\nNoi siam venuti al loco ov\u2019 i\u2019 t\u2019ho detto\r\nche tu vedrai le genti dolorose\r\nc\u2019hanno perduto il ben de l\u2019intelletto\u00BB.\r\n\r\nE poi che la sua mano a la mia puose\r\ncon lieto volto, ond\u2019 io mi confortai,\r\nmi mise dentro a le segrete cose.\r\n\r\nQuivi sospiri, pianti e alti guai\r\nrisonavan per l\u2019aere sanza stelle,\r\nper ch\u2019io al cominciar ne lagrimai.\r\n\r\nDiverse lingue, orribili favelle,\r\nparole di dolore, accenti d\u2019ira,\r\nvoci alte e fioche, e suon di man con elle\r\n\r\nfacevano un tumulto, il qual s\u2019aggira\r\nsempre in quell\u2019 aura sanza tempo tinta,\r\ncome la rena quando turbo spira.\r\n\r\nE io ch\u2019avea d\u2019error la testa cinta,\r\ndissi: \u00ABMaestro, che \u00E8 quel ch\u2019i\u2019 odo?\r\ne che gent\u2019 \u00E8 che par nel duol s\u00EC vinta?\u00BB.\r\n\r\nEd elli a me: \u00ABQuesto misero modo\r\ntegnon l\u2019anime triste di coloro\r\nche visser sanza \u2019nfamia e sanza lodo.\r\n\r\nMischiate sono a quel cattivo coro\r\nde li angeli che non furon ribelli\r\nn\u00E9 fur fedeli a Dio, ma per s\u00E9 fuoro.\r\n\r\nCaccianli i ciel per non esser men belli,\r\nn\u00E9 lo profondo inferno li riceve,\r\nch\u2019alcuna gloria i rei avrebber d\u2019elli\u00BB.\r\n\r\nE io: \u00ABMaestro, che \u00E8 tanto greve\r\na lor che lamentar li fa s\u00EC forte?\u00BB.\r\nRispuose: \u00ABDicerolti molto breve.\r\n\r\nQuesti non hanno speranza di morte,\r\ne la lor cieca vita \u00E8 tanto bassa,\r\nche \u2019nvid\u00EFosi son d\u2019ogne altra sorte.\r\n\r\nFama di loro il mondo esser non lassa;\r\nmisericordia e giustizia li sdegna:\r\nnon ragioniam di lor, ma guarda e passa\u00BB.\r\n\r\nE io, che riguardai, vidi una \u2019nsegna\r\nche girando correva tanto ratta,\r\nche d\u2019ogne posa mi parea indegna;\r\n\r\ne dietro le ven\u00ECa s\u00EC lunga tratta\r\ndi gente, ch\u2019i\u2019 non averei creduto\r\nche morte tanta n\u2019avesse disfatta.\r\n\r\nPoscia ch\u2019io v\u2019ebbi alcun riconosciuto,\r\nvidi e conobbi l\u2019ombra di colui\r\nche fece per viltade il gran rifiuto.\r\n\r\nIncontanente intesi e certo fui\r\nche questa era la setta d\u2019i cattivi,\r\na Dio spiacenti e a\u2019 nemici sui.\r\n\r\nQuesti sciaurati, che mai non fur vivi,\r\nerano ignudi e stimolati molto\r\nda mosconi e da vespe ch\u2019eran ivi.\r\n\r\nElle rigavan lor di sangue il volto,\r\nche, mischiato di lagrime, a\u2019 lor piedi\r\nda fastidiosi vermi era ricolto.\r\n\r\nE poi ch\u2019a riguardar oltre mi diedi,\r\nvidi genti a la riva d\u2019un gran fiume;\r\nper ch\u2019io dissi: \u00ABMaestro, or mi concedi\r\n\r\nch\u2019i\u2019 sappia quali sono, e qual costume\r\nle fa di trapassar parer s\u00EC pronte,\r\ncom\u2019 i\u2019 discerno per lo fioco lume\u00BB.\r\n\r\nEd elli a me: \u00ABLe cose ti fier conte\r\nquando noi fermerem li nostri passi\r\nsu la trista riviera d\u2019Acheronte\u00BB.\r\n\r\nAllor con li occhi vergognosi e bassi,\r\ntemendo no \u2019l mio dir li fosse grave,\r\ninfino al fiume del parlar mi trassi.\r\n\r\nEd ecco verso noi venir per nave\r\nun vecchio, bianco per antico pelo,\r\ngridando: \u00ABGuai a voi, anime prave!\r\n\r\nNon isperate mai veder lo cielo:\r\ni\u2019 vegno per menarvi a l\u2019altra riva\r\nne le tenebre etterne, in caldo e \u2019n gelo.\r\n\r\nE tu che se\u2019 cost\u00EC, anima viva,\r\np\u00E0rtiti da cotesti che son morti\u00BB.\r\nMa poi che vide ch\u2019io non mi partiva,\r\n\r\ndisse: \u00ABPer altra via, per altri porti\r\nverrai a piaggia, non qui, per passare:\r\npi\u00F9 lieve legno convien che ti porti\u00BB.\r\n\r\nE \u2019l duca lui: \u00ABCaron, non ti crucciare:\r\nvuolsi cos\u00EC col\u00E0 dove si puote\r\nci\u00F2 che si vuole, e pi\u00F9 non dimandare\u00BB.\r\n\r\nQuinci fuor quete le lanose gote\r\nal nocchier de la livida palude,\r\nche \u2019ntorno a li occhi avea di fiamme rote.\r\n\r\nMa quell\u2019 anime, ch\u2019eran lasse e nude,\r\ncangiar colore e dibattero i denti,\r\nratto che \u2019nteser le parole crude.\r\n\r\nBestemmiavano Dio e lor parenti,\r\nl\u2019umana spezie e \u2019l loco e \u2019l tempo e \u2019l seme\r\ndi lor semenza e di lor nascimenti.\r\n\r\nPoi si ritrasser tutte quante insieme,\r\nforte piangendo, a la riva malvagia\r\nch\u2019attende ciascun uom che Dio non teme.\r\n\r\nCaron dimonio, con occhi di bragia\r\nloro accennando, tutte le raccoglie;\r\nbatte col remo qualunque s\u2019adagia.\r\n\r\nCome d\u2019autunno si levan le foglie\r\nl\u2019una appresso de l\u2019altra, fin che \u2019l ramo\r\nvede a la terra tutte le sue spoglie,\r\n\r\nsimilemente il mal seme d\u2019Adamo\r\ngittansi di quel lito ad una ad una,\r\nper cenni come augel per suo richiamo.\r\n\r\nCos\u00EC sen vanno su per l\u2019onda bruna,\r\ne avanti che sien di l\u00E0 discese,\r\nanche di qua nuova schiera s\u2019auna.\r\n\r\n\u00ABFigliuol mio\u00BB, disse \u2019l maestro cortese,\r\n\u00ABquelli che muoion ne l\u2019ira di Dio\r\ntutti convegnon qui d\u2019ogne paese;\r\n\r\ne pronti sono a trapassar lo rio,\r\nch\u00E9 la divina giustizia li sprona,\r\ns\u00EC che la tema si volve in disio.\r\n\r\nQuinci non passa mai anima buona;\r\ne per\u00F2, se Caron di te si lagna,\r\nben puoi sapere omai che \u2019l suo dir suona\u00BB.\r\n\r\nFinito questo, la buia campagna\r\ntrem\u00F2 s\u00EC forte, che de lo spavento\r\nla mente di sudore ancor mi bagna.\r\n\r\nLa terra lagrimosa diede vento,\r\nche balen\u00F2 una luce vermiglia\r\nla qual mi vinse ciascun sentimento;\r\n\r\ne caddi come l\u2019uom cui sonno piglia.\r\n\r\n\r\n\r\n\r\nInferno\r\nCanto IV\r\n\r\n\r\nRuppemi l\u2019alto sonno ne la testa\r\nun greve truono, s\u00EC ch\u2019io mi riscossi\r\ncome persona ch\u2019\u00E8 per forza desta;\r\n\r\ne l\u2019occhio riposato intorno mossi,\r\ndritto levato, e fiso riguardai\r\nper conoscer lo loco dov\u2019 io fossi.\r\n\r\nVero \u00E8 che \u2019n su la proda mi trovai\r\nde la valle d\u2019abisso dolorosa\r\nche \u2019ntrono accoglie d\u2019infiniti guai.\r\n\r\nOscura e profonda era e nebulosa\r\ntanto che, per ficcar lo viso a fondo,\r\nio non vi discernea alcuna cosa.\r\n\r\n\u00ABOr discendiam qua gi\u00F9 nel cieco mondo\u00BB,\r\ncominci\u00F2 il poeta tutto smorto.\r\n\u00ABIo sar\u00F2 primo, e tu sarai secondo\u00BB.\r\n\r\nE io, che del color mi fui accorto,\r\ndissi: \u00ABCome verr\u00F2, se tu paventi\r\nche suoli al mio dubbiare esser conforto?\u00BB.\r\n\r\nEd elli a me: \u00ABL\u2019angoscia de le genti\r\nche son qua gi\u00F9, nel viso mi dipigne\r\nquella piet\u00E0 che tu per tema senti.\r\n\r\nAndiam, ch\u00E9 la via lunga ne sospigne\u00BB.\r\nCos\u00EC si mise e cos\u00EC mi f\u00E9 intrare\r\nnel primo cerchio che l\u2019abisso cigne.\r\n\r\nQuivi, secondo che per ascoltare,\r\nnon avea pianto mai che di sospiri\r\nche l\u2019aura etterna facevan tremare;\r\n\r\nci\u00F2 avvenia di duol sanza mart\u00ECri,\r\nch\u2019avean le turbe, ch\u2019eran molte e grandi,\r\nd\u2019infanti e di femmine e di viri.\r\n\r\nLo buon maestro a me: \u00ABTu non dimandi\r\nche spiriti son questi che tu vedi?\r\nOr vo\u2019 che sappi, innanzi che pi\u00F9 andi,\r\n\r\nch\u2019ei non peccaro; e s\u2019elli hanno mercedi,\r\nnon basta, perch\u00E9 non ebber battesmo,\r\nch\u2019\u00E8 porta de la fede che tu credi;\r\n\r\ne s\u2019e\u2019 furon dinanzi al cristianesmo,\r\nnon adorar debitamente a Dio:\r\ne di questi cotai son io medesmo.\r\n\r\nPer tai difetti, non per altro rio,\r\nsemo perduti, e sol di tanto offesi\r\nche sanza speme vivemo in disio\u00BB.\r\n\r\nGran duol mi prese al cor quando lo \u2019ntesi,\r\nper\u00F2 che gente di molto valore\r\nconobbi che \u2019n quel limbo eran sospesi.\r\n\r\n\u00ABDimmi, maestro mio, dimmi, segnore\u00BB,\r\ncomincia\u2019 io per voler esser certo\r\ndi quella fede che vince ogne errore:\r\n\r\n\u00ABuscicci mai alcuno, o per suo merto\r\no per altrui, che poi fosse beato?\u00BB.\r\nE quei che \u2019ntese il mio parlar coverto,\r\n\r\nrispuose: \u00ABIo era nuovo in questo stato,\r\nquando ci vidi venire un possente,\r\ncon segno di vittoria coronato.\r\n\r\nTrasseci l\u2019ombra del primo parente,\r\nd\u2019Ab\u00E8l suo figlio e quella di No\u00E8,\r\ndi Mo\u00EFs\u00E8 legista e ubidente;\r\n\r\nAbra\u00E0m patr\u00EFarca e Dav\u00ECd re,\r\nIsra\u00E8l con lo padre e co\u2019 suoi nati\r\ne con Rachele, per cui tanto f\u00E9,\r\n\r\ne altri molti, e feceli beati.\r\nE vo\u2019 che sappi che, dinanzi ad essi,\r\nspiriti umani non eran salvati\u00BB.\r\n\r\nNon lasciavam l\u2019andar perch\u2019 ei dicessi,\r\nma passavam la selva tuttavia,\r\nla selva, dico, di spiriti spessi.\r\n\r\nNon era lunga ancor la nostra via\r\ndi qua dal sonno, quand\u2019 io vidi un foco\r\nch\u2019emisperio di tenebre vincia.\r\n\r\nDi lungi n\u2019eravamo ancora un poco,\r\nma non s\u00EC ch\u2019io non discernessi in parte\r\nch\u2019orrevol gente possedea quel loco.\r\n\r\n\u00ABO tu ch\u2019onori sc\u00EFenz\u00EFa e arte,\r\nquesti chi son c\u2019hanno cotanta onranza,\r\nche dal modo de li altri li diparte?\u00BB.\r\n\r\nE quelli a me: \u00ABL\u2019onrata nominanza\r\nche di lor suona s\u00F9 ne la tua vita,\r\ngraz\u00EFa acquista in ciel che s\u00EC li avanza\u00BB.\r\n\r\nIntanto voce fu per me udita:\r\n\u00ABOnorate l\u2019altissimo poeta;\r\nl\u2019ombra sua torna, ch\u2019era dipartita\u00BB.\r\n\r\nPoi che la voce fu restata e queta,\r\nvidi quattro grand\u2019 ombre a noi venire:\r\nsembianz\u2019 avevan n\u00E9 trista n\u00E9 lieta.\r\n\r\nLo buon maestro cominci\u00F2 a dire:\r\n\u00ABMira colui con quella spada in mano,\r\nche vien dinanzi ai tre s\u00EC come sire:\r\n\r\nquelli \u00E8 Omero poeta sovrano;\r\nl\u2019altro \u00E8 Orazio satiro che vene;\r\nOvidio \u00E8 \u2019l terzo, e l\u2019ultimo Lucano.\r\n\r\nPer\u00F2 che ciascun meco si convene\r\nnel nome che son\u00F2 la voce sola,\r\nfannomi onore, e di ci\u00F2 fanno bene\u00BB.\r\n\r\nCos\u00EC vid\u2019 i\u2019 adunar la bella scola\r\ndi quel segnor de l\u2019altissimo canto\r\nche sovra li altri com\u2019 aquila vola.\r\n\r\nDa ch\u2019ebber ragionato insieme alquanto,\r\nvolsersi a me con salutevol cenno,\r\ne \u2019l mio maestro sorrise di tanto;\r\n\r\ne pi\u00F9 d\u2019onore ancora assai mi fenno,\r\nch\u2019e\u2019 s\u00EC mi fecer de la loro schiera,\r\ns\u00EC ch\u2019io fui sesto tra cotanto senno.\r\n\r\nCos\u00EC andammo infino a la lumera,\r\nparlando cose che \u2019l tacere \u00E8 bello,\r\ns\u00EC com\u2019 era \u2019l parlar col\u00E0 dov\u2019 era.\r\n\r\nVenimmo al pi\u00E8 d\u2019un nobile castello,\r\nsette volte cerchiato d\u2019alte mura,\r\ndifeso intorno d\u2019un bel fiumicello.\r\n\r\nQuesto passammo come terra dura;\r\nper sette porte intrai con questi savi:\r\ngiugnemmo in prato di fresca verdura.\r\n\r\nGenti v\u2019eran con occhi tardi e gravi,\r\ndi grande autorit\u00E0 ne\u2019 lor sembianti:\r\nparlavan rado, con voci soavi.\r\n\r\nTraemmoci cos\u00EC da l\u2019un de\u2019 canti,\r\nin loco aperto, luminoso e alto,\r\ns\u00EC che veder si potien tutti quanti.\r\n\r\nCol\u00E0 diritto, sovra \u2019l verde smalto,\r\nmi fuor mostrati li spiriti magni,\r\nche del vedere in me stesso m\u2019essalto.\r\n\r\nI\u2019 vidi Eletra con molti compagni,\r\ntra \u2019 quai conobbi Ett\u00F2r ed Enea,\r\nCesare armato con li occhi grifagni.\r\n\r\nVidi Cammilla e la Pantasilea;\r\nda l\u2019altra parte vidi \u2019l re Latino\r\nche con Lavina sua figlia sedea.\r\n\r\nVidi quel Bruto che cacci\u00F2 Tarquino,\r\nLucrezia, Iulia, Marz\u00EFa e Corniglia;\r\ne solo, in parte, vidi \u2019l Saladino.\r\n\r\nPoi ch\u2019innalzai un poco pi\u00F9 le ciglia,\r\nvidi \u2019l maestro di color che sanno\r\nseder tra filosofica famiglia.\r\n\r\nTutti lo miran, tutti onor li fanno:\r\nquivi vid\u2019 \u00EFo Socrate e Platone,\r\nche \u2019nnanzi a li altri pi\u00F9 presso li stanno;\r\n\r\nDemocrito che \u2019l mondo a caso pone,\r\nD\u00EFogen\u00E8s, Anassagora e Tale,\r\nEmpedocl\u00E8s, Eraclito e Zenone;\r\n\r\ne vidi il buono accoglitor del quale,\r\nD\u00EFascoride dico; e vidi Orfeo,\r\nTul\u00EFo e Lino e Seneca morale;\r\n\r\nEuclide geom\u00E8tra e Tolomeo,\r\nIpocr\u00E0te, Avicenna e Gal\u00EFeno,\r\nAvero\u00ECs, che \u2019l gran comento feo.\r\n\r\nIo non posso ritrar di tutti a pieno,\r\nper\u00F2 che s\u00EC mi caccia il lungo tema,\r\nche molte volte al fatto il dir vien meno.\r\n\r\nLa sesta compagnia in due si scema:\r\nper altra via mi mena il savio duca,\r\nfuor de la queta, ne l\u2019aura che trema.\r\n\r\nE vegno in parte ove non \u00E8 che luca.\r\n\r\n\r\n\r\n\r\nInferno\r\nCanto V\r\n\r\n\r\nCos\u00EC discesi del cerchio primaio\r\ngi\u00F9 nel secondo, che men loco cinghia\r\ne tanto pi\u00F9 dolor, che punge a guaio.\r\n\r\nStavvi Min\u00F2s orribilmente, e ringhia:\r\nessamina le colpe ne l\u2019intrata;\r\ngiudica e manda secondo ch\u2019avvinghia.\r\n\r\nDico che quando l\u2019anima mal nata\r\nli vien dinanzi, tutta si confessa;\r\ne quel conoscitor de le peccata\r\n\r\nvede qual loco d\u2019inferno \u00E8 da essa;\r\ncignesi con la coda tante volte\r\nquantunque gradi vuol che gi\u00F9 sia messa.\r\n\r\nSempre dinanzi a lui ne stanno molte:\r\nvanno a vicenda ciascuna al giudizio,\r\ndicono e odono e poi son gi\u00F9 volte.\r\n\r\n\u00ABO tu che vieni al doloroso ospizio\u00BB,\r\ndisse Min\u00F2s a me quando mi vide,\r\nlasciando l\u2019atto di cotanto offizio,\r\n\r\n\u00ABguarda com\u2019 entri e di cui tu ti fide;\r\nnon t\u2019inganni l\u2019ampiezza de l\u2019intrare!\u00BB.\r\nE \u2019l duca mio a lui: \u00ABPerch\u00E9 pur gride?\r\n\r\nNon impedir lo suo fatale andare:\r\nvuolsi cos\u00EC col\u00E0 dove si puote\r\nci\u00F2 che si vuole, e pi\u00F9 non dimandare\u00BB.\r\n\r\nOr incomincian le dolenti note\r\na farmisi sentire; or son venuto\r\nl\u00E0 dove molto pianto mi percuote.\r\n\r\nIo venni in loco d\u2019ogne luce muto,\r\nche mugghia come fa mar per tempesta,\r\nse da contrari venti \u00E8 combattuto.\r\n\r\nLa bufera infernal, che mai non resta,\r\nmena li spirti con la sua rapina;\r\nvoltando e percotendo li molesta.\r\n\r\nQuando giungon davanti a la ruina,\r\nquivi le strida, il compianto, il lamento;\r\nbestemmian quivi la virt\u00F9 divina.\r\n\r\nIntesi ch\u2019a cos\u00EC fatto tormento\r\nenno dannati i peccator carnali,\r\nche la ragion sommettono al talento.\r\n\r\nE come li stornei ne portan l\u2019ali\r\nnel freddo tempo, a schiera larga e piena,\r\ncos\u00EC quel fiato li spiriti mali\r\n\r\ndi qua, di l\u00E0, di gi\u00F9, di s\u00F9 li mena;\r\nnulla speranza li conforta mai,\r\nnon che di posa, ma di minor pena.\r\n\r\nE come i gru van cantando lor lai,\r\nfaccendo in aere di s\u00E9 lunga riga,\r\ncos\u00EC vid\u2019 io venir, traendo guai,\r\n\r\nombre portate da la detta briga;\r\nper ch\u2019i\u2019 dissi: \u00ABMaestro, chi son quelle\r\ngenti che l\u2019aura nera s\u00EC gastiga?\u00BB.\r\n\r\n\u00ABLa prima di color di cui novelle\r\ntu vuo\u2019 saper\u00BB, mi disse quelli allotta,\r\n\u00ABfu imperadrice di molte favelle.\r\n\r\nA vizio di lussuria fu s\u00EC rotta,\r\nche libito f\u00E9 licito in sua legge,\r\nper t\u00F2rre il biasmo in che era condotta.\r\n\r\nEll\u2019 \u00E8 Semiram\u00ECs, di cui si legge\r\nche succedette a Nino e fu sua sposa:\r\ntenne la terra che \u2019l Soldan corregge.\r\n\r\nL\u2019altra \u00E8 colei che s\u2019ancise amorosa,\r\ne ruppe fede al cener di Sicheo;\r\npoi \u00E8 Cleopatr\u00E0s lussur\u00EFosa.\r\n\r\nElena vedi, per cui tanto reo\r\ntempo si volse, e vedi \u2019l grande Achille,\r\nche con amore al fine combatteo.\r\n\r\nVedi Par\u00ECs, Tristano\u00BB; e pi\u00F9 di mille\r\nombre mostrommi e nominommi a dito,\r\nch\u2019amor di nostra vita dipartille.\r\n\r\nPoscia ch\u2019io ebbi \u2019l mio dottore udito\r\nnomar le donne antiche e \u2019 cavalieri,\r\npiet\u00E0 mi giunse, e fui quasi smarrito.\r\n\r\nI\u2019 cominciai: \u00ABPoeta, volontieri\r\nparlerei a quei due che \u2019nsieme vanno,\r\ne paion s\u00EC al vento esser leggeri\u00BB.\r\n\r\nEd elli a me: \u00ABVedrai quando saranno\r\npi\u00F9 presso a noi; e tu allor li priega\r\nper quello amor che i mena, ed ei verranno\u00BB.\r\n\r\nS\u00EC tosto come il vento a noi li piega,\r\nmossi la voce: \u00ABO anime affannate,\r\nvenite a noi parlar, s\u2019altri nol niega!\u00BB.\r\n\r\nQuali colombe dal disio chiamate\r\ncon l\u2019ali alzate e ferme al dolce nido\r\nvegnon per l\u2019aere, dal voler portate;\r\n\r\ncotali uscir de la schiera ov\u2019 \u00E8 Dido,\r\na noi venendo per l\u2019aere maligno,\r\ns\u00EC forte fu l\u2019affett\u00FCoso grido.\r\n\r\n\u00ABO animal graz\u00EFoso e benigno\r\nche visitando vai per l\u2019aere perso\r\nnoi che tignemmo il mondo di sanguigno,\r\n\r\nse fosse amico il re de l\u2019universo,\r\nnoi pregheremmo lui de la tua pace,\r\npoi c\u2019hai piet\u00E0 del nostro mal perverso.\r\n\r\nDi quel che udire e che parlar vi piace,\r\nnoi udiremo e parleremo a voi,\r\nmentre che \u2019l vento, come fa, ci tace.\r\n\r\nSiede la terra dove nata fui\r\nsu la marina dove \u2019l Po discende\r\nper aver pace co\u2019 seguaci sui.\r\n\r\nAmor, ch\u2019al cor gentil ratto s\u2019apprende,\r\nprese costui de la bella persona\r\nche mi fu tolta; e \u2019l modo ancor m\u2019offende.\r\n\r\nAmor, ch\u2019a nullo amato amar perdona,\r\nmi prese del costui piacer s\u00EC forte,\r\nche, come vedi, ancor non m\u2019abbandona.\r\n\r\nAmor condusse noi ad una morte.\r\nCaina attende chi a vita ci spense\u00BB.\r\nQueste parole da lor ci fuor porte.\r\n\r\nQuand\u2019 io intesi quell\u2019 anime offense,\r\nchina\u2019 il viso, e tanto il tenni basso,\r\nfin che \u2019l poeta mi disse: \u00ABChe pense?\u00BB.\r\n\r\nQuando rispuosi, cominciai: \u00ABOh lasso,\r\nquanti dolci pensier, quanto disio\r\nmen\u00F2 costoro al doloroso passo!\u00BB.\r\n\r\nPoi mi rivolsi a loro e parla\u2019 io,\r\ne cominciai: \u00ABFrancesca, i tuoi mart\u00ECri\r\na lagrimar mi fanno tristo e pio.\r\n\r\nMa dimmi: al tempo d\u2019i dolci sospiri,\r\na che e come concedette amore\r\nche conosceste i dubbiosi disiri?\u00BB.\r\n\r\nE quella a me: \u00ABNessun maggior dolore\r\nche ricordarsi del tempo felice\r\nnella miseria; e ci\u00F2 sa \u2019l tuo dottore.\r\n\r\nMa s\u2019a conoscer la prima radice\r\ndel nostro amor tu hai cotanto affetto,\r\ndir\u00F2 come colui che piange e dice.\r\n\r\nNoi leggiavamo un giorno per diletto\r\ndi Lancialotto come amor lo strinse;\r\nsoli eravamo e sanza alcun sospetto.\r\n\r\nPer pi\u00F9 f\u00EFate li occhi ci sospinse\r\nquella lettura, e scolorocci il viso;\r\nma solo un punto fu quel che ci vinse.\r\n\r\nQuando leggemmo il dis\u00EFato riso\r\nesser basciato da cotanto amante,\r\nquesti, che mai da me non fia diviso,\r\n\r\nla bocca mi basci\u00F2 tutto tremante.\r\nGaleotto fu \u2019l libro e chi lo scrisse:\r\nquel giorno pi\u00F9 non vi leggemmo avante\u00BB.\r\n\r\nMentre che l\u2019uno spirto questo disse,\r\nl\u2019altro piang\u00EBa; s\u00EC che di pietade\r\nio venni men cos\u00EC com\u2019 io morisse.\r\n\r\nE caddi come corpo morto cade.\r\n\r\n\r\n\r\n\r\nInferno\r\nCanto VI\r\n\r\n\r\nAl tornar de la mente, che si chiuse\r\ndinanzi a la piet\u00E0 d\u2019i due cognati,\r\nche di trestizia tutto mi confuse,\r\n\r\nnovi tormenti e novi tormentati\r\nmi veggio intorno, come ch\u2019io mi mova\r\ne ch\u2019io mi volga, e come che io guati.\r\n\r\nIo sono al terzo cerchio, de la piova\r\netterna, maladetta, fredda e greve;\r\nregola e qualit\u00E0 mai non l\u2019\u00E8 nova.\r\n\r\nGrandine grossa, acqua tinta e neve\r\nper l\u2019aere tenebroso si riversa;\r\npute la terra che questo riceve.\r\n\r\nCerbero, fiera crudele e diversa,\r\ncon tre gole caninamente latra\r\nsovra la gente che quivi \u00E8 sommersa.\r\n\r\nLi occhi ha vermigli, la barba unta e atra,\r\ne \u2019l ventre largo, e unghiate le mani;\r\ngraffia li spirti ed iscoia ed isquatra.\r\n\r\nUrlar li fa la pioggia come cani;\r\nde l\u2019un de\u2019 lati fanno a l\u2019altro schermo;\r\nvolgonsi spesso i miseri profani.\r\n\r\nQuando ci scorse Cerbero, il gran vermo,\r\nle bocche aperse e mostrocci le sanne;\r\nnon avea membro che tenesse fermo.\r\n\r\nE \u2019l duca mio distese le sue spanne,\r\nprese la terra, e con piene le pugna\r\nla gitt\u00F2 dentro a le bramose canne.\r\n\r\nQual \u00E8 quel cane ch\u2019abbaiando agogna,\r\ne si racqueta poi che \u2019l pasto morde,\r\nch\u00E9 solo a divorarlo intende e pugna,\r\n\r\ncotai si fecer quelle facce lorde\r\nde lo demonio Cerbero, che \u2019ntrona\r\nl\u2019anime s\u00EC, ch\u2019esser vorrebber sorde.\r\n\r\nNoi passavam su per l\u2019ombre che adona\r\nla greve pioggia, e ponavam le piante\r\nsovra lor vanit\u00E0 che par persona.\r\n\r\nElle giacean per terra tutte quante,\r\nfuor d\u2019una ch\u2019a seder si lev\u00F2, ratto\r\nch\u2019ella ci vide passarsi davante.\r\n\r\n\u00ABO tu che se\u2019 per questo \u2019nferno tratto\u00BB,\r\nmi disse, \u00ABriconoscimi, se sai:\r\ntu fosti, prima ch\u2019io disfatto, fatto\u00BB.\r\n\r\nE io a lui: \u00ABL\u2019angoscia che tu hai\r\nforse ti tira fuor de la mia mente,\r\ns\u00EC che non par ch\u2019i\u2019 ti vedessi mai.\r\n\r\nMa dimmi chi tu se\u2019 che \u2019n s\u00EC dolente\r\nloco se\u2019 messo, e hai s\u00EC fatta pena,\r\nche, s\u2019altra \u00E8 maggio, nulla \u00E8 s\u00EC spiacente\u00BB.\r\n\r\nEd elli a me: \u00ABLa tua citt\u00E0, ch\u2019\u00E8 piena\r\nd\u2019invidia s\u00EC che gi\u00E0 trabocca il sacco,\r\nseco mi tenne in la vita serena.\r\n\r\nVoi cittadini mi chiamaste Ciacco:\r\nper la dannosa colpa de la gola,\r\ncome tu vedi, a la pioggia mi fiacco.\r\n\r\nE io anima trista non son sola,\r\nch\u00E9 tutte queste a simil pena stanno\r\nper simil colpa\u00BB. E pi\u00F9 non f\u00E9 parola.\r\n\r\nIo li rispuosi: \u00ABCiacco, il tuo affanno\r\nmi pesa s\u00EC, ch\u2019a lagrimar mi \u2019nvita;\r\nma dimmi, se tu sai, a che verranno\r\n\r\nli cittadin de la citt\u00E0 partita;\r\ns\u2019alcun v\u2019\u00E8 giusto; e dimmi la cagione\r\nper che l\u2019ha tanta discordia assalita\u00BB.\r\n\r\nE quelli a me: \u00ABDopo lunga tencione\r\nverranno al sangue, e la parte selvaggia\r\ncaccer\u00E0 l\u2019altra con molta offensione.\r\n\r\nPoi appresso convien che questa caggia\r\ninfra tre soli, e che l\u2019altra sormonti\r\ncon la forza di tal che test\u00E9 piaggia.\r\n\r\nAlte terr\u00E0 lungo tempo le fronti,\r\ntenendo l\u2019altra sotto gravi pesi,\r\ncome che di ci\u00F2 pianga o che n\u2019aonti.\r\n\r\nGiusti son due, e non vi sono intesi;\r\nsuperbia, invidia e avarizia sono\r\nle tre faville c\u2019hanno i cuori accesi\u00BB.\r\n\r\nQui puose fine al lagrimabil suono.\r\nE io a lui: \u00ABAncor vo\u2019 che mi \u2019nsegni\r\ne che di pi\u00F9 parlar mi facci dono.\r\n\r\nFarinata e \u2019l Tegghiaio, che fuor s\u00EC degni,\r\nIacopo Rusticucci, Arrigo e \u2019l Mosca\r\ne li altri ch\u2019a ben far puoser li \u2019ngegni,\r\n\r\ndimmi ove sono e fa ch\u2019io li conosca;\r\nch\u00E9 gran disio mi stringe di savere\r\nse \u2019l ciel li addolcia o lo \u2019nferno li attosca\u00BB.\r\n\r\nE quelli: \u00ABEi son tra l\u2019anime pi\u00F9 nere;\r\ndiverse colpe gi\u00F9 li grava al fondo:\r\nse tanto scendi, l\u00E0 i potrai vedere.\r\n\r\nMa quando tu sarai nel dolce mondo,\r\npriegoti ch\u2019a la mente altrui mi rechi:\r\npi\u00F9 non ti dico e pi\u00F9 non ti rispondo\u00BB.\r\n\r\nLi diritti occhi torse allora in biechi;\r\nguardommi un poco e poi chin\u00F2 la testa:\r\ncadde con essa a par de li altri ciechi.\r\n\r\nE \u2019l duca disse a me: \u00ABPi\u00F9 non si desta\r\ndi qua dal suon de l\u2019angelica tromba,\r\nquando verr\u00E0 la nimica podesta:\r\n\r\nciascun riveder\u00E0 la trista tomba,\r\nripiglier\u00E0 sua carne e sua figura,\r\nudir\u00E0 quel ch\u2019in etterno rimbomba\u00BB.\r\n\r\nS\u00EC trapassammo per sozza mistura\r\nde l\u2019ombre e de la pioggia, a passi lenti,\r\ntoccando un poco la vita futura;\r\n\r\nper ch\u2019io dissi: \u00ABMaestro, esti tormenti\r\ncrescerann\u2019 ei dopo la gran sentenza,\r\no fier minori, o saran s\u00EC cocenti?\u00BB.\r\n\r\nEd elli a me: \u00ABRitorna a tua sc\u00EFenza,\r\nche vuol, quanto la cosa \u00E8 pi\u00F9 perfetta,\r\npi\u00F9 senta il bene, e cos\u00EC la doglienza.\r\n\r\nTutto che questa gente maladetta\r\nin vera perfezion gi\u00E0 mai non vada,\r\ndi l\u00E0 pi\u00F9 che di qua essere aspetta\u00BB.\r\n\r\nNoi aggirammo a tondo quella strada,\r\nparlando pi\u00F9 assai ch\u2019i\u2019 non ridico;\r\nvenimmo al punto dove si digrada:\r\n\r\nquivi trovammo Pluto, il gran nemico.\r\n\r\n\r\n\r\n\r\nInferno\r\nCanto VII\r\n\r\n\r\n\u00ABPape Sat\u00E0n, pape Sat\u00E0n aleppe!\u00BB,\r\ncominci\u00F2 Pluto con la voce chioccia;\r\ne quel savio gentil, che tutto seppe,\r\n\r\ndisse per confortarmi: \u00ABNon ti noccia\r\nla tua paura; ch\u00E9, poder ch\u2019elli abbia,\r\nnon ci torr\u00E0 lo scender questa roccia\u00BB.\r\n\r\nPoi si rivolse a quella \u2019nfiata labbia,\r\ne disse: \u00ABTaci, maladetto lupo!\r\nconsuma dentro te con la tua rabbia.\r\n\r\nNon \u00E8 sanza cagion l\u2019andare al cupo:\r\nvuolsi ne l\u2019alto, l\u00E0 dove Michele\r\nf\u00E9 la vendetta del superbo strupo\u00BB.\r\n\r\nQuali dal vento le gonfiate vele\r\ncaggiono avvolte, poi che l\u2019alber fiacca,\r\ntal cadde a terra la fiera crudele.\r\n\r\nCos\u00EC scendemmo ne la quarta lacca,\r\npigliando pi\u00F9 de la dolente ripa\r\nche \u2019l mal de l\u2019universo tutto insacca.\r\n\r\nAhi giustizia di Dio! tante chi stipa\r\nnove travaglie e pene quant\u2019 io viddi?\r\ne perch\u00E9 nostra colpa s\u00EC ne scipa?\r\n\r\nCome fa l\u2019onda l\u00E0 sovra Cariddi,\r\nche si frange con quella in cui s\u2019intoppa,\r\ncos\u00EC convien che qui la gente riddi.\r\n\r\nQui vid\u2019 i\u2019 gente pi\u00F9 ch\u2019altrove troppa,\r\ne d\u2019una parte e d\u2019altra, con grand\u2019 urli,\r\nvoltando pesi per forza di poppa.\r\n\r\nPercot\u00EBansi \u2019ncontro; e poscia pur l\u00EC\r\nsi rivolgea ciascun, voltando a retro,\r\ngridando: \u00ABPerch\u00E9 tieni?\u00BB e \u00ABPerch\u00E9 burli?\u00BB.\r\n\r\nCos\u00EC tornavan per lo cerchio tetro\r\nda ogne mano a l\u2019opposito punto,\r\ngridandosi anche loro ontoso metro;\r\n\r\npoi si volgea ciascun, quand\u2019 era giunto,\r\nper lo suo mezzo cerchio a l\u2019altra giostra.\r\nE io, ch\u2019avea lo cor quasi compunto,\r\n\r\ndissi: \u00ABMaestro mio, or mi dimostra\r\nche gente \u00E8 questa, e se tutti fuor cherci\r\nquesti chercuti a la sinistra nostra\u00BB.\r\n\r\nEd elli a me: \u00ABTutti quanti fuor guerci\r\ns\u00EC de la mente in la vita primaia,\r\nche con misura nullo spendio ferci.\r\n\r\nAssai la voce lor chiaro l\u2019abbaia,\r\nquando vegnono a\u2019 due punti del cerchio\r\ndove colpa contraria li dispaia.\r\n\r\nQuesti fuor cherci, che non han coperchio\r\npiloso al capo, e papi e cardinali,\r\nin cui usa avarizia il suo soperchio\u00BB.\r\n\r\nE io: \u00ABMaestro, tra questi cotali\r\ndovre\u2019 io ben riconoscere alcuni\r\nche furo immondi di cotesti mali\u00BB.\r\n\r\nEd elli a me: \u00ABVano pensiero aduni:\r\nla sconoscente vita che i f\u00E9 sozzi,\r\nad ogne conoscenza or li fa bruni.\r\n\r\nIn etterno verranno a li due cozzi:\r\nquesti resurgeranno del sepulcro\r\ncol pugno chiuso, e questi coi crin mozzi.\r\n\r\nMal dare e mal tener lo mondo pulcro\r\nha tolto loro, e posti a questa zuffa:\r\nqual ella sia, parole non ci appulcro.\r\n\r\nOr puoi, figliuol, veder la corta buffa\r\nd\u2019i ben che son commessi a la fortuna,\r\nper che l\u2019umana gente si rabbuffa;\r\n\r\nch\u00E9 tutto l\u2019oro ch\u2019\u00E8 sotto la luna\r\ne che gi\u00E0 fu, di quest\u2019 anime stanche\r\nnon poterebbe farne posare una\u00BB.\r\n\r\n\u00ABMaestro mio\u00BB, diss\u2019 io, \u00ABor mi d\u00EC anche:\r\nquesta fortuna di che tu mi tocche,\r\nche \u00E8, che i ben del mondo ha s\u00EC tra branche?\u00BB.\r\n\r\nE quelli a me: \u00ABOh creature sciocche,\r\nquanta ignoranza \u00E8 quella che v\u2019offende!\r\nOr vo\u2019 che tu mia sentenza ne \u2019mbocche.\r\n\r\nColui lo cui saver tutto trascende,\r\nfece li cieli e di\u00E8 lor chi conduce\r\ns\u00EC, ch\u2019ogne parte ad ogne parte splende,\r\n\r\ndistribuendo igualmente la luce.\r\nSimilemente a li splendor mondani\r\nordin\u00F2 general ministra e duce\r\n\r\nche permutasse a tempo li ben vani\r\ndi gente in gente e d\u2019uno in altro sangue,\r\noltre la difension d\u2019i senni umani;\r\n\r\nper ch\u2019una gente impera e l\u2019altra langue,\r\nseguendo lo giudicio di costei,\r\nche \u00E8 occulto come in erba l\u2019angue.\r\n\r\nVostro saver non ha contasto a lei:\r\nquesta provede, giudica, e persegue\r\nsuo regno come il loro li altri d\u00E8i.\r\n\r\nLe sue permutazion non hanno triegue:\r\nnecessit\u00E0 la fa esser veloce;\r\ns\u00EC spesso vien chi vicenda consegue.\r\n\r\nQuest\u2019 \u00E8 colei ch\u2019\u00E8 tanto posta in croce\r\npur da color che le dovrien dar lode,\r\ndandole biasmo a torto e mala voce;\r\n\r\nma ella s\u2019\u00E8 beata e ci\u00F2 non ode:\r\ncon l\u2019altre prime creature lieta\r\nvolve sua spera e beata si gode.\r\n\r\nOr discendiamo omai a maggior pieta;\r\ngi\u00E0 ogne stella cade che saliva\r\nquand\u2019 io mi mossi, e \u2019l troppo star si vieta\u00BB.\r\n\r\nNoi ricidemmo il cerchio a l\u2019altra riva\r\nsovr\u2019 una fonte che bolle e riversa\r\nper un fossato che da lei deriva.\r\n\r\nL\u2019acqua era buia assai pi\u00F9 che persa;\r\ne noi, in compagnia de l\u2019onde bige,\r\nintrammo gi\u00F9 per una via diversa.\r\n\r\nIn la palude va c\u2019ha nome Stige\r\nquesto tristo ruscel, quand\u2019 \u00E8 disceso\r\nal pi\u00E8 de le maligne piagge grige.\r\n\r\nE io, che di mirare stava inteso,\r\nvidi genti fangose in quel pantano,\r\nignude tutte, con sembiante offeso.\r\n\r\nQueste si percotean non pur con mano,\r\nma con la testa e col petto e coi piedi,\r\ntroncandosi co\u2019 denti a brano a brano.\r\n\r\nLo buon maestro disse: \u00ABFiglio, or vedi\r\nl\u2019anime di color cui vinse l\u2019ira;\r\ne anche vo\u2019 che tu per certo credi\r\n\r\nche sotto l\u2019acqua \u00E8 gente che sospira,\r\ne fanno pullular quest\u2019 acqua al summo,\r\ncome l\u2019occhio ti dice, u\u2019 che s\u2019aggira.\r\n\r\nFitti nel limo dicon: \u201CTristi fummo\r\nne l\u2019aere dolce che dal sol s\u2019allegra,\r\nportando dentro accid\u00EFoso fummo:\r\n\r\nor ci attristiam ne la belletta negra\u201D.\r\nQuest\u2019 inno si gorgoglian ne la strozza,\r\nch\u00E9 dir nol posson con parola integra\u00BB.\r\n\r\nCos\u00EC girammo de la lorda pozza\r\ngrand\u2019 arco tra la ripa secca e \u2019l m\u00E9zzo,\r\ncon li occhi v\u00F2lti a chi del fango ingozza.\r\n\r\nVenimmo al pi\u00E8 d\u2019una torre al da sezzo.\r\n\r\n\r\n\r\n\r\nInferno\r\nCanto VIII\r\n\r\n\r\nIo dico, seguitando, ch\u2019assai prima\r\nche noi fossimo al pi\u00E8 de l\u2019alta torre,\r\nli occhi nostri n\u2019andar suso a la cima\r\n\r\nper due fiammette che i vedemmo porre,\r\ne un\u2019altra da lungi render cenno,\r\ntanto ch\u2019a pena il potea l\u2019occhio t\u00F2rre.\r\n\r\nE io mi volsi al mar di tutto \u2019l senno;\r\ndissi: \u00ABQuesto che dice? e che risponde\r\nquell\u2019 altro foco? e chi son quei che \u2019l fenno?\u00BB.\r\n\r\nEd elli a me: \u00ABSu per le sucide onde\r\ngi\u00E0 scorgere puoi quello che s\u2019aspetta,\r\nse \u2019l fummo del pantan nol ti nasconde\u00BB.\r\n\r\nCorda non pinse mai da s\u00E9 saetta\r\nche s\u00EC corresse via per l\u2019aere snella,\r\ncom\u2019 io vidi una nave piccioletta\r\n\r\nvenir per l\u2019acqua verso noi in quella,\r\nsotto \u2019l governo d\u2019un sol galeoto,\r\nche gridava: \u00ABOr se\u2019 giunta, anima fella!\u00BB.\r\n\r\n\u00ABFleg\u00EF\u00E0s, Fleg\u00EF\u00E0s, tu gridi a v\u00F2to\u00BB,\r\ndisse lo mio segnore, \u00ABa questa volta:\r\npi\u00F9 non ci avrai che sol passando il loto\u00BB.\r\n\r\nQual \u00E8 colui che grande inganno ascolta\r\nche li sia fatto, e poi se ne rammarca,\r\nfecesi Fleg\u00EF\u00E0s ne l\u2019ira accolta.\r\n\r\nLo duca mio discese ne la barca,\r\ne poi mi fece intrare appresso lui;\r\ne sol quand\u2019 io fui dentro parve carca.\r\n\r\nTosto che \u2019l duca e io nel legno fui,\r\nsegando se ne va l\u2019antica prora\r\nde l\u2019acqua pi\u00F9 che non suol con altrui.\r\n\r\nMentre noi corravam la morta gora,\r\ndinanzi mi si fece un pien di fango,\r\ne disse: \u00ABChi se\u2019 tu che vieni anzi ora?\u00BB.\r\n\r\nE io a lui: \u00ABS\u2019i\u2019 vegno, non rimango;\r\nma tu chi se\u2019, che s\u00EC se\u2019 fatto brutto?\u00BB.\r\nRispuose: \u00ABVedi che son un che piango\u00BB.\r\n\r\nE io a lui: \u00ABCon piangere e con lutto,\r\nspirito maladetto, ti rimani;\r\nch\u2019i\u2019 ti conosco, ancor sie lordo tutto\u00BB.\r\n\r\nAllor distese al legno ambo le mani;\r\nper che \u2019l maestro accorto lo sospinse,\r\ndicendo: \u00ABVia cost\u00E0 con li altri cani!\u00BB.\r\n\r\nLo collo poi con le braccia mi cinse;\r\nbasciommi \u2019l volto e disse: \u00ABAlma sdegnosa,\r\nbenedetta colei che \u2019n te s\u2019incinse!\r\n\r\nQuei fu al mondo persona orgogliosa;\r\nbont\u00E0 non \u00E8 che sua memoria fregi:\r\ncos\u00EC s\u2019\u00E8 l\u2019ombra sua qui fur\u00EFosa.\r\n\r\nQuanti si tegnon or l\u00E0 s\u00F9 gran regi\r\nche qui staranno come porci in brago,\r\ndi s\u00E9 lasciando orribili dispregi!\u00BB.\r\n\r\nE io: \u00ABMaestro, molto sarei vago\r\ndi vederlo attuffare in questa broda\r\nprima che noi uscissimo del lago\u00BB.\r\n\r\nEd elli a me: \u00ABAvante che la proda\r\nti si lasci veder, tu sarai sazio:\r\ndi tal dis\u00EFo convien che tu goda\u00BB.\r\n\r\nDopo ci\u00F2 poco vid\u2019 io quello strazio\r\nfar di costui a le fangose genti,\r\nche Dio ancor ne lodo e ne ringrazio.\r\n\r\nTutti gridavano: \u00ABA Filippo Argenti!\u00BB;\r\ne \u2019l fiorentino spirito bizzarro\r\nin s\u00E9 medesmo si volvea co\u2019 denti.\r\n\r\nQuivi il lasciammo, che pi\u00F9 non ne narro;\r\nma ne l\u2019orecchie mi percosse un duolo,\r\nper ch\u2019io avante l\u2019occhio intento sbarro.\r\n\r\nLo buon maestro disse: \u00ABOmai, figliuolo,\r\ns\u2019appressa la citt\u00E0 c\u2019ha nome Dite,\r\ncoi gravi cittadin, col grande stuolo\u00BB.\r\n\r\nE io: \u00ABMaestro, gi\u00E0 le sue meschite\r\nl\u00E0 entro certe ne la valle cerno,\r\nvermiglie come se di foco uscite\r\n\r\nfossero\u00BB. Ed ei mi disse: \u00ABIl foco etterno\r\nch\u2019entro l\u2019affoca le dimostra rosse,\r\ncome tu vedi in questo basso inferno\u00BB.\r\n\r\nNoi pur giugnemmo dentro a l\u2019alte fosse\r\nche vallan quella terra sconsolata:\r\nle mura mi parean che ferro fosse.\r\n\r\nNon sanza prima far grande aggirata,\r\nvenimmo in parte dove il nocchier forte\r\n\u00ABUsciteci\u00BB, grid\u00F2: \u00ABqui \u00E8 l\u2019intrata\u00BB.\r\n\r\nIo vidi pi\u00F9 di mille in su le porte\r\nda ciel piovuti, che stizzosamente\r\ndicean: \u00ABChi \u00E8 costui che sanza morte\r\n\r\nva per lo regno de la morta gente?\u00BB.\r\nE \u2019l savio mio maestro fece segno\r\ndi voler lor parlar segretamente.\r\n\r\nAllor chiusero un poco il gran disdegno\r\ne disser: \u00ABVien tu solo, e quei sen vada\r\nche s\u00EC ardito intr\u00F2 per questo regno.\r\n\r\nSol si ritorni per la folle strada:\r\npruovi, se sa; ch\u00E9 tu qui rimarrai,\r\nche li ha\u2019 iscorta s\u00EC buia contrada\u00BB.\r\n\r\nPensa, lettor, se io mi sconfortai\r\nnel suon de le parole maladette,\r\nch\u00E9 non credetti ritornarci mai.\r\n\r\n\u00ABO caro duca mio, che pi\u00F9 di sette\r\nvolte m\u2019hai sicurt\u00E0 renduta e tratto\r\nd\u2019alto periglio che \u2019ncontra mi stette,\r\n\r\nnon mi lasciar\u00BB, diss\u2019 io, \u00ABcos\u00EC disfatto;\r\ne se \u2019l passar pi\u00F9 oltre ci \u00E8 negato,\r\nritroviam l\u2019orme nostre insieme ratto\u00BB.\r\n\r\nE quel segnor che l\u00EC m\u2019avea menato,\r\nmi disse: \u00ABNon temer; ch\u00E9 \u2019l nostro passo\r\nnon ci pu\u00F2 t\u00F2rre alcun: da tal n\u2019\u00E8 dato.\r\n\r\nMa qui m\u2019attendi, e lo spirito lasso\r\nconforta e ciba di speranza buona,\r\nch\u2019i\u2019 non ti lascer\u00F2 nel mondo basso\u00BB.\r\n\r\nCos\u00EC sen va, e quivi m\u2019abbandona\r\nlo dolce padre, e io rimagno in forse,\r\nche s\u00EC e no nel capo mi tenciona.\r\n\r\nUdir non potti quello ch\u2019a lor porse;\r\nma ei non stette l\u00E0 con essi guari,\r\nche ciascun dentro a pruova si ricorse.\r\n\r\nChiuser le porte que\u2019 nostri avversari\r\nnel petto al mio segnor, che fuor rimase\r\ne rivolsesi a me con passi rari.\r\n\r\nLi occhi a la terra e le ciglia avea rase\r\nd\u2019ogne baldanza, e dicea ne\u2019 sospiri:\r\n\u00ABChi m\u2019ha negate le dolenti case!\u00BB.\r\n\r\nE a me disse: \u00ABTu, perch\u2019 io m\u2019adiri,\r\nnon sbigottir, ch\u2019io vincer\u00F2 la prova,\r\nqual ch\u2019a la difension dentro s\u2019aggiri.\r\n\r\nQuesta lor tracotanza non \u00E8 nova;\r\nch\u00E9 gi\u00E0 l\u2019usaro a men segreta porta,\r\nla qual sanza serrame ancor si trova.\r\n\r\nSovr\u2019 essa vedest\u00F9 la scritta morta:\r\ne gi\u00E0 di qua da lei discende l\u2019erta,\r\npassando per li cerchi sanza scorta,\r\n\r\ntal che per lui ne fia la terra aperta\u00BB.\r\n\r\n\r\n\r\n\r\nInferno\r\nCanto IX\r\n\r\n\r\nQuel color che vilt\u00E0 di fuor mi pinse\r\nveggendo il duca mio tornare in volta,\r\npi\u00F9 tosto dentro il suo novo ristrinse.\r\n\r\nAttento si ferm\u00F2 com\u2019 uom ch\u2019ascolta;\r\nch\u00E9 l\u2019occhio nol potea menare a lunga\r\nper l\u2019aere nero e per la nebbia folta.\r\n\r\n\u00ABPur a noi converr\u00E0 vincer la punga\u00BB,\r\ncominci\u00F2 el, \u00ABse non . . . Tal ne s\u2019offerse.\r\nOh quanto tarda a me ch\u2019altri qui giunga!\u00BB.\r\n\r\nI\u2019 vidi ben s\u00EC com\u2019 ei ricoperse\r\nlo cominciar con l\u2019altro che poi venne,\r\nche fur parole a le prime diverse;\r\n\r\nma nondimen paura il suo dir dienne,\r\nperch\u2019 io traeva la parola tronca\r\nforse a peggior sentenzia che non tenne.\r\n\r\n\u00ABIn questo fondo de la trista conca\r\ndiscende mai alcun del primo grado,\r\nche sol per pena ha la speranza cionca?\u00BB.\r\n\r\nQuesta question fec\u2019 io; e quei \u00ABDi rado\r\nincontra\u00BB, mi rispuose, \u00ABche di noi\r\nfaccia il cammino alcun per qual io vado.\r\n\r\nVer \u00E8 ch\u2019altra f\u00EFata qua gi\u00F9 fui,\r\ncongiurato da quella Erit\u00F3n cruda\r\nche richiamava l\u2019ombre a\u2019 corpi sui.\r\n\r\nDi poco era di me la carne nuda,\r\nch\u2019ella mi fece intrar dentr\u2019 a quel muro,\r\nper trarne un spirto del cerchio di Giuda.\r\n\r\nQuell\u2019 \u00E8 \u2019l pi\u00F9 basso loco e \u2019l pi\u00F9 oscuro,\r\ne \u2019l pi\u00F9 lontan dal ciel che tutto gira:\r\nben so \u2019l cammin; per\u00F2 ti fa sicuro.\r\n\r\nQuesta palude che \u2019l gran puzzo spira\r\ncigne dintorno la citt\u00E0 dolente,\r\nu\u2019 non potemo intrare omai sanz\u2019 ira\u00BB.\r\n\r\nE altro disse, ma non l\u2019ho a mente;\r\nper\u00F2 che l\u2019occhio m\u2019avea tutto tratto\r\nver\u2019 l\u2019alta torre a la cima rovente,\r\n\r\ndove in un punto furon dritte ratto\r\ntre fur\u00EFe infernal di sangue tinte,\r\nche membra feminine avieno e atto,\r\n\r\ne con idre verdissime eran cinte;\r\nserpentelli e ceraste avien per crine,\r\nonde le fiere tempie erano avvinte.\r\n\r\nE quei, che ben conobbe le meschine\r\nde la regina de l\u2019etterno pianto,\r\n\u00ABGuarda\u00BB, mi disse, \u00ABle feroci Erine.\r\n\r\nQuest\u2019 \u00E8 Megera dal sinistro canto;\r\nquella che piange dal destro \u00E8 Aletto;\r\nTesif\u00F3n \u00E8 nel mezzo\u00BB; e tacque a tanto.\r\n\r\nCon l\u2019unghie si fendea ciascuna il petto;\r\nbattiensi a palme e gridavan s\u00EC alto,\r\nch\u2019i\u2019 mi strinsi al poeta per sospetto.\r\n\r\n\u00ABVegna Medusa: s\u00EC \u2019l farem di smalto\u00BB,\r\ndicevan tutte riguardando in giuso;\r\n\u00ABmal non vengiammo in Tes\u00EBo l\u2019assalto\u00BB.\r\n\r\n\u00ABVolgiti \u2019n dietro e tien lo viso chiuso;\r\nch\u00E9 se \u2019l Gorg\u00F3n si mostra e tu \u2019l vedessi,\r\nnulla sarebbe di tornar mai suso\u00BB.\r\n\r\nCos\u00EC disse \u2019l maestro; ed elli stessi\r\nmi volse, e non si tenne a le mie mani,\r\nche con le sue ancor non mi chiudessi.\r\n\r\nO voi ch\u2019avete li \u2019ntelletti sani,\r\nmirate la dottrina che s\u2019asconde\r\nsotto \u2019l velame de li versi strani.\r\n\r\nE gi\u00E0 ven\u00ECa su per le torbide onde\r\nun fracasso d\u2019un suon, pien di spavento,\r\nper cui tremavano amendue le sponde,\r\n\r\nnon altrimenti fatto che d\u2019un vento\r\nimpet\u00FCoso per li avversi ardori,\r\nche fier la selva e sanz\u2019 alcun rattento\r\n\r\nli rami schianta, abbatte e porta fori;\r\ndinanzi polveroso va superbo,\r\ne fa fuggir le fiere e li pastori.\r\n\r\nLi occhi mi sciolse e disse: \u00ABOr drizza il nerbo\r\ndel viso su per quella schiuma antica\r\nper indi ove quel fummo \u00E8 pi\u00F9 acerbo\u00BB.\r\n\r\nCome le rane innanzi a la nimica\r\nbiscia per l\u2019acqua si dileguan tutte,\r\nfin ch\u2019a la terra ciascuna s\u2019abbica,\r\n\r\nvid\u2019 io pi\u00F9 di mille anime distrutte\r\nfuggir cos\u00EC dinanzi ad un ch\u2019al passo\r\npassava Stige con le piante asciutte.\r\n\r\nDal volto rimovea quell\u2019 aere grasso,\r\nmenando la sinistra innanzi spesso;\r\ne sol di quell\u2019 angoscia parea lasso.\r\n\r\nBen m\u2019accorsi ch\u2019elli era da ciel messo,\r\ne volsimi al maestro; e quei f\u00E9 segno\r\nch\u2019i\u2019 stessi queto ed inchinassi ad esso.\r\n\r\nAhi quanto mi parea pien di disdegno!\r\nVenne a la porta e con una verghetta\r\nl\u2019aperse, che non v\u2019ebbe alcun ritegno.\r\n\r\n\u00ABO cacciati del ciel, gente dispetta\u00BB,\r\ncominci\u00F2 elli in su l\u2019orribil soglia,\r\n\u00ABond\u2019 esta oltracotanza in voi s\u2019alletta?\r\n\r\nPerch\u00E9 recalcitrate a quella voglia\r\na cui non puote il fin mai esser mozzo,\r\ne che pi\u00F9 volte v\u2019ha cresciuta doglia?\r\n\r\nChe giova ne le fata dar di cozzo?\r\nCerbero vostro, se ben vi ricorda,\r\nne porta ancor pelato il mento e \u2019l gozzo\u00BB.\r\n\r\nPoi si rivolse per la strada lorda,\r\ne non f\u00E9 motto a noi, ma f\u00E9 sembiante\r\nd\u2019omo cui altra cura stringa e morda\r\n\r\nche quella di colui che li \u00E8 davante;\r\ne noi movemmo i piedi inver\u2019 la terra,\r\nsicuri appresso le parole sante.\r\n\r\nDentro li \u2019ntrammo sanz\u2019 alcuna guerra;\r\ne io, ch\u2019avea di riguardar disio\r\nla condizion che tal fortezza serra,\r\n\r\ncom\u2019 io fui dentro, l\u2019occhio intorno invio:\r\ne veggio ad ogne man grande campagna,\r\npiena di duolo e di tormento rio.\r\n\r\nS\u00EC come ad Arli, ove Rodano stagna,\r\ns\u00EC com\u2019 a Pola, presso del Carnaro\r\nch\u2019Italia chiude e suoi termini bagna,\r\n\r\nfanno i sepulcri tutt\u2019 il loco varo,\r\ncos\u00EC facevan quivi d\u2019ogne parte,\r\nsalvo che \u2019l modo v\u2019era pi\u00F9 amaro;\r\n\r\nch\u00E9 tra li avelli fiamme erano sparte,\r\nper le quali eran s\u00EC del tutto accesi,\r\nche ferro pi\u00F9 non chiede verun\u2019 arte.\r\n\r\nTutti li lor coperchi eran sospesi,\r\ne fuor n\u2019uscivan s\u00EC duri lamenti,\r\nche ben parean di miseri e d\u2019offesi.\r\n\r\nE io: \u00ABMaestro, quai son quelle genti\r\nche, seppellite dentro da quell\u2019 arche,\r\nsi fan sentir coi sospiri dolenti?\u00BB.\r\n\r\nE quelli a me: \u00ABQui son li eres\u00EFarche\r\ncon lor seguaci, d\u2019ogne setta, e molto\r\npi\u00F9 che non credi son le tombe carche.\r\n\r\nSimile qui con simile \u00E8 sepolto,\r\ne i monimenti son pi\u00F9 e men caldi\u00BB.\r\nE poi ch\u2019a la man destra si fu v\u00F2lto,\r\n\r\npassammo tra i mart\u00ECri e li alti spaldi.\r\n\r\n\r\n\r\n\r\nInferno\r\nCanto X\r\n\r\n\r\nOra sen va per un secreto calle,\r\ntra \u2019l muro de la terra e li mart\u00ECri,\r\nlo mio maestro, e io dopo le spalle.\r\n\r\n\u00ABO virt\u00F9 somma, che per li empi giri\r\nmi volvi\u00BB, cominciai, \u00ABcom\u2019 a te piace,\r\nparlami, e sodisfammi a\u2019 miei disiri.\r\n\r\nLa gente che per li sepolcri giace\r\npotrebbesi veder? gi\u00E0 son levati\r\ntutt\u2019 i coperchi, e nessun guardia face\u00BB.\r\n\r\nE quelli a me: \u00ABTutti saran serrati\r\nquando di Iosaf\u00E0t qui torneranno\r\ncoi corpi che l\u00E0 s\u00F9 hanno lasciati.\r\n\r\nSuo cimitero da questa parte hanno\r\ncon Epicuro tutti suoi seguaci,\r\nche l\u2019anima col corpo morta fanno.\r\n\r\nPer\u00F2 a la dimanda che mi faci\r\nquinc\u2019 entro satisfatto sar\u00E0 tosto,\r\ne al disio ancor che tu mi taci\u00BB.\r\n\r\nE io: \u00ABBuon duca, non tegno riposto\r\na te mio cuor se non per dicer poco,\r\ne tu m\u2019hai non pur mo a ci\u00F2 disposto\u00BB.\r\n\r\n\u00ABO Tosco che per la citt\u00E0 del foco\r\nvivo ten vai cos\u00EC parlando onesto,\r\npiacciati di restare in questo loco.\r\n\r\nLa tua loquela ti fa manifesto\r\ndi quella nobil patr\u00EFa natio,\r\na la qual forse fui troppo molesto\u00BB.\r\n\r\nSubitamente questo suono usc\u00ECo\r\nd\u2019una de l\u2019arche; per\u00F2 m\u2019accostai,\r\ntemendo, un poco pi\u00F9 al duca mio.\r\n\r\nEd el mi disse: \u00ABVolgiti! Che fai?\r\nVedi l\u00E0 Farinata che s\u2019\u00E8 dritto:\r\nda la cintola in s\u00F9 tutto \u2019l vedrai\u00BB.\r\n\r\nIo avea gi\u00E0 il mio viso nel suo fitto;\r\ned el s\u2019ergea col petto e con la fronte\r\ncom\u2019 avesse l\u2019inferno a gran dispitto.\r\n\r\nE l\u2019animose man del duca e pronte\r\nmi pinser tra le sepulture a lui,\r\ndicendo: \u00ABLe parole tue sien conte\u00BB.\r\n\r\nCom\u2019 io al pi\u00E8 de la sua tomba fui,\r\nguardommi un poco, e poi, quasi sdegnoso,\r\nmi dimand\u00F2: \u00ABChi fuor li maggior tui?\u00BB.\r\n\r\nIo ch\u2019era d\u2019ubidir disideroso,\r\nnon gliel celai, ma tutto gliel\u2019 apersi;\r\nond\u2019 ei lev\u00F2 le ciglia un poco in suso;\r\n\r\npoi disse: \u00ABFieramente furo avversi\r\na me e a miei primi e a mia parte,\r\ns\u00EC che per due f\u00EFate li dispersi\u00BB.\r\n\r\n\u00ABS\u2019ei fur cacciati, ei tornar d\u2019ogne parte\u00BB,\r\nrispuos\u2019 io lui, \u00ABl\u2019una e l\u2019altra f\u00EFata;\r\nma i vostri non appreser ben quell\u2019 arte\u00BB.\r\n\r\nAllor surse a la vista scoperchiata\r\nun\u2019ombra, lungo questa, infino al mento:\r\ncredo che s\u2019era in ginocchie levata.\r\n\r\nDintorno mi guard\u00F2, come talento\r\navesse di veder s\u2019altri era meco;\r\ne poi che \u2019l sospecciar fu tutto spento,\r\n\r\npiangendo disse: \u00ABSe per questo cieco\r\ncarcere vai per altezza d\u2019ingegno,\r\nmio figlio ov\u2019 \u00E8? e perch\u00E9 non \u00E8 teco?\u00BB.\r\n\r\nE io a lui: \u00ABDa me stesso non vegno:\r\ncolui ch\u2019attende l\u00E0, per qui mi mena\r\nforse cui Guido vostro ebbe a disdegno\u00BB.\r\n\r\nLe sue parole e \u2019l modo de la pena\r\nm\u2019avean di costui gi\u00E0 letto il nome;\r\nper\u00F2 fu la risposta cos\u00EC piena.\r\n\r\nDi s\u00F9bito drizzato grid\u00F2: \u00ABCome?\r\ndicesti \u201Celli ebbe\u201D? non viv\u2019 elli ancora?\r\nnon fiere li occhi suoi lo dolce lume?\u00BB.\r\n\r\nQuando s\u2019accorse d\u2019alcuna dimora\r\nch\u2019io fac\u00EBa dinanzi a la risposta,\r\nsupin ricadde e pi\u00F9 non parve fora.\r\n\r\nMa quell\u2019 altro magnanimo, a cui posta\r\nrestato m\u2019era, non mut\u00F2 aspetto,\r\nn\u00E9 mosse collo, n\u00E9 pieg\u00F2 sua costa;\r\n\r\ne s\u00E9 contin\u00FCando al primo detto,\r\n\u00ABS\u2019elli han quell\u2019 arte\u00BB, disse, \u00ABmale appresa,\r\nci\u00F2 mi tormenta pi\u00F9 che questo letto.\r\n\r\nMa non cinquanta volte fia raccesa\r\nla faccia de la donna che qui regge,\r\nche tu saprai quanto quell\u2019 arte pesa.\r\n\r\nE se tu mai nel dolce mondo regge,\r\ndimmi: perch\u00E9 quel popolo \u00E8 s\u00EC empio\r\nincontr\u2019 a\u2019 miei in ciascuna sua legge?\u00BB.\r\n\r\nOnd\u2019 io a lui: \u00ABLo strazio e \u2019l grande scempio\r\nche fece l\u2019Arbia colorata in rosso,\r\ntal orazion fa far nel nostro tempio\u00BB.\r\n\r\nPoi ch\u2019ebbe sospirando il capo mosso,\r\n\u00ABA ci\u00F2 non fu\u2019 io sol\u00BB, disse, \u00ABn\u00E9 certo\r\nsanza cagion con li altri sarei mosso.\r\n\r\nMa fu\u2019 io solo, l\u00E0 dove sofferto\r\nfu per ciascun di t\u00F2rre via Fiorenza,\r\ncolui che la difesi a viso aperto\u00BB.\r\n\r\n\u00ABDeh, se riposi mai vostra semenza\u00BB,\r\nprega\u2019 io lui, \u00ABsolvetemi quel nodo\r\nche qui ha \u2019nviluppata mia sentenza.\r\n\r\nEl par che voi veggiate, se ben odo,\r\ndinanzi quel che \u2019l tempo seco adduce,\r\ne nel presente tenete altro modo\u00BB.\r\n\r\n\u00ABNoi veggiam, come quei c\u2019ha mala luce,\r\nle cose\u00BB, disse, \u00ABche ne son lontano;\r\ncotanto ancor ne splende il sommo duce.\r\n\r\nQuando s\u2019appressano o son, tutto \u00E8 vano\r\nnostro intelletto; e s\u2019altri non ci apporta,\r\nnulla sapem di vostro stato umano.\r\n\r\nPer\u00F2 comprender puoi che tutta morta\r\nfia nostra conoscenza da quel punto\r\nche del futuro fia chiusa la porta\u00BB.\r\n\r\nAllor, come di mia colpa compunto,\r\ndissi: \u00ABOr direte dunque a quel caduto\r\nche \u2019l suo nato \u00E8 co\u2019 vivi ancor congiunto;\r\n\r\ne s\u2019i\u2019 fui, dianzi, a la risposta muto,\r\nfate i saper che \u2019l fei perch\u00E9 pensava\r\ngi\u00E0 ne l\u2019error che m\u2019avete soluto\u00BB.\r\n\r\nE gi\u00E0 \u2019l maestro mio mi richiamava;\r\nper ch\u2019i\u2019 pregai lo spirto pi\u00F9 avaccio\r\nche mi dicesse chi con lu\u2019 istava.\r\n\r\nDissemi: \u00ABQui con pi\u00F9 di mille giaccio:\r\nqua dentro \u00E8 \u2019l secondo Federico\r\ne \u2019l Cardinale; e de li altri mi taccio\u00BB.\r\n\r\nIndi s\u2019ascose; e io inver\u2019 l\u2019antico\r\npoeta volsi i passi, ripensando\r\na quel parlar che mi parea nemico.\r\n\r\nElli si mosse; e poi, cos\u00EC andando,\r\nmi disse: \u00ABPerch\u00E9 se\u2019 tu s\u00EC smarrito?\u00BB.\r\nE io li sodisfeci al suo dimando.\r\n\r\n\u00ABLa mente tua conservi quel ch\u2019udito\r\nhai contra te\u00BB, mi comand\u00F2 quel saggio;\r\n\u00ABe ora attendi qui\u00BB, e drizz\u00F2 \u2019l dito:\r\n\r\n\u00ABquando sarai dinanzi al dolce raggio\r\ndi quella il cui bell\u2019 occhio tutto vede,\r\nda lei saprai di tua vita il v\u00EFaggio\u00BB.\r\n\r\nAppresso mosse a man sinistra il piede:\r\nlasciammo il muro e gimmo inver\u2019 lo mezzo\r\nper un sentier ch\u2019a una valle fiede,\r\n\r\nche \u2019nfin l\u00E0 s\u00F9 facea spiacer suo lezzo.\r\n\r\n\r\n\r\n\r\nInferno\r\nCanto XI\r\n\r\n\r\nIn su l\u2019estremit\u00E0 d\u2019un\u2019alta ripa\r\nche facevan gran pietre rotte in cerchio,\r\nvenimmo sopra pi\u00F9 crudele stipa;\r\n\r\ne quivi, per l\u2019orribile soperchio\r\ndel puzzo che \u2019l profondo abisso gitta,\r\nci raccostammo, in dietro, ad un coperchio\r\n\r\nd\u2019un grand\u2019 avello, ov\u2019 io vidi una scritta\r\nche dicea: \u2018Anastasio papa guardo,\r\nlo qual trasse Fotin de la via dritta\u2019.\r\n\r\n\u00ABLo nostro scender conviene esser tardo,\r\ns\u00EC che s\u2019ausi un poco in prima il senso\r\nal tristo fiato; e poi no i fia riguardo\u00BB.\r\n\r\nCos\u00EC \u2019l maestro; e io \u00ABAlcun compenso\u00BB,\r\ndissi lui, \u00ABtrova che \u2019l tempo non passi\r\nperduto\u00BB. Ed elli: \u00ABVedi ch\u2019a ci\u00F2 penso\u00BB.\r\n\r\n\u00ABFigliuol mio, dentro da cotesti sassi\u00BB,\r\ncominci\u00F2 poi a dir, \u00ABson tre cerchietti\r\ndi grado in grado, come que\u2019 che lassi.\r\n\r\nTutti son pien di spirti maladetti;\r\nma perch\u00E9 poi ti basti pur la vista,\r\nintendi come e perch\u00E9 son costretti.\r\n\r\nD\u2019ogne malizia, ch\u2019odio in cielo acquista,\r\ningiuria \u00E8 \u2019l fine, ed ogne fin cotale\r\no con forza o con frode altrui contrista.\r\n\r\nMa perch\u00E9 frode \u00E8 de l\u2019uom proprio male,\r\npi\u00F9 spiace a Dio; e per\u00F2 stan di sotto\r\nli frodolenti, e pi\u00F9 dolor li assale.\r\n\r\nDi v\u00EFolenti il primo cerchio \u00E8 tutto;\r\nma perch\u00E9 si fa forza a tre persone,\r\nin tre gironi \u00E8 distinto e costrutto.\r\n\r\nA Dio, a s\u00E9, al prossimo si p\u00F2ne\r\nfar forza, dico in loro e in lor cose,\r\ncome udirai con aperta ragione.\r\n\r\nMorte per forza e ferute dogliose\r\nnel prossimo si danno, e nel suo avere\r\nruine, incendi e tollette dannose;\r\n\r\nonde omicide e ciascun che mal fiere,\r\nguastatori e predon, tutti tormenta\r\nlo giron primo per diverse schiere.\r\n\r\nPuote omo avere in s\u00E9 man v\u00EFolenta\r\ne ne\u2019 suoi beni; e per\u00F2 nel secondo\r\ngiron convien che sanza pro si penta\r\n\r\nqualunque priva s\u00E9 del vostro mondo,\r\nbiscazza e fonde la sua facultade,\r\ne piange l\u00E0 dov\u2019 esser de\u2019 giocondo.\r\n\r\nPuossi far forza ne la de\u00EFtade,\r\ncol cor negando e bestemmiando quella,\r\ne spregiando natura e sua bontade;\r\n\r\ne per\u00F2 lo minor giron suggella\r\ndel segno suo e Soddoma e Caorsa\r\ne chi, spregiando Dio col cor, favella.\r\n\r\nLa frode, ond\u2019 ogne cosc\u00EFenza \u00E8 morsa,\r\npu\u00F2 l\u2019omo usare in colui che \u2019n lui fida\r\ne in quel che fidanza non imborsa.\r\n\r\nQuesto modo di retro par ch\u2019incida\r\npur lo vinco d\u2019amor che fa natura;\r\nonde nel cerchio secondo s\u2019annida\r\n\r\nipocresia, lusinghe e chi affattura,\r\nfalsit\u00E0, ladroneccio e simonia,\r\nruffian, baratti e simile lordura.\r\n\r\nPer l\u2019altro modo quell\u2019 amor s\u2019oblia\r\nche fa natura, e quel ch\u2019\u00E8 poi aggiunto,\r\ndi che la fede spez\u00EFal si cria;\r\n\r\nonde nel cerchio minore, ov\u2019 \u00E8 \u2019l punto\r\nde l\u2019universo in su che Dite siede,\r\nqualunque trade in etterno \u00E8 consunto\u00BB.\r\n\r\nE io: \u00ABMaestro, assai chiara procede\r\nla tua ragione, e assai ben distingue\r\nquesto bar\u00E0tro e \u2019l popol ch\u2019e\u2019 possiede.\r\n\r\nMa dimmi: quei de la palude pingue,\r\nche mena il vento, e che batte la pioggia,\r\ne che s\u2019incontran con s\u00EC aspre lingue,\r\n\r\nperch\u00E9 non dentro da la citt\u00E0 roggia\r\nsono ei puniti, se Dio li ha in ira?\r\ne se non li ha, perch\u00E9 sono a tal foggia?\u00BB.\r\n\r\nEd elli a me \u00ABPerch\u00E9 tanto delira\u00BB,\r\ndisse, \u00ABlo \u2019ngegno tuo da quel che s\u00F2le?\r\no ver la mente dove altrove mira?\r\n\r\nNon ti rimembra di quelle parole\r\ncon le quai la tua Etica pertratta\r\nle tre disposizion che \u2019l ciel non vole,\r\n\r\nincontenenza, malizia e la matta\r\nbestialitade? e come incontenenza\r\nmen Dio offende e men biasimo accatta?\r\n\r\nSe tu riguardi ben questa sentenza,\r\ne rechiti a la mente chi son quelli\r\nche s\u00F9 di fuor sostegnon penitenza,\r\n\r\ntu vedrai ben perch\u00E9 da questi felli\r\nsien dipartiti, e perch\u00E9 men crucciata\r\nla divina vendetta li martelli\u00BB.\r\n\r\n\u00ABO sol che sani ogne vista turbata,\r\ntu mi contenti s\u00EC quando tu solvi,\r\nche, non men che saver, dubbiar m\u2019aggrata.\r\n\r\nAncora in dietro un poco ti rivolvi\u00BB,\r\ndiss\u2019 io, \u00ABl\u00E0 dove di\u2019 ch\u2019usura offende\r\nla divina bontade, e \u2019l groppo solvi\u00BB.\r\n\r\n\u00ABFilosofia\u00BB, mi disse, \u00ABa chi la \u2019ntende,\r\nnota, non pure in una sola parte,\r\ncome natura lo suo corso prende\r\n\r\ndal divino \u2019ntelletto e da sua arte;\r\ne se tu ben la tua Fisica note,\r\ntu troverai, non dopo molte carte,\r\n\r\nche l\u2019arte vostra quella, quanto pote,\r\nsegue, come \u2019l maestro fa \u2019l discente;\r\ns\u00EC che vostr\u2019 arte a Dio quasi \u00E8 nepote.\r\n\r\nDa queste due, se tu ti rechi a mente\r\nlo Genes\u00EC dal principio, convene\r\nprender sua vita e avanzar la gente;\r\n\r\ne perch\u00E9 l\u2019usuriere altra via tene,\r\nper s\u00E9 natura e per la sua seguace\r\ndispregia, poi ch\u2019in altro pon la spene.\r\n\r\nMa seguimi oramai che \u2019l gir mi piace;\r\nch\u00E9 i Pesci guizzan su per l\u2019orizzonta,\r\ne \u2019l Carro tutto sovra \u2019l Coro giace,\r\n\r\ne \u2019l balzo via l\u00E0 oltra si dismonta\u00BB.\r\n\r\n\r\n\r\n\r\nInferno\r\nCanto XII\r\n\r\n\r\nEra lo loco ov\u2019 a scender la riva\r\nvenimmo, alpestro e, per quel che v\u2019er\u2019 anco,\r\ntal, ch\u2019ogne vista ne sarebbe schiva.\r\n\r\nQual \u00E8 quella ruina che nel fianco\r\ndi qua da Trento l\u2019Adice percosse,\r\no per tremoto o per sostegno manco,\r\n\r\nche da cima del monte, onde si mosse,\r\nal piano \u00E8 s\u00EC la roccia discoscesa,\r\nch\u2019alcuna via darebbe a chi s\u00F9 fosse:\r\n\r\ncotal di quel burrato era la scesa;\r\ne \u2019n su la punta de la rotta lacca\r\nl\u2019infam\u00EFa di Creti era distesa\r\n\r\nche fu concetta ne la falsa vacca;\r\ne quando vide noi, s\u00E9 stesso morse,\r\ns\u00EC come quei cui l\u2019ira dentro fiacca.\r\n\r\nLo savio mio inver\u2019 lui grid\u00F2: \u00ABForse\r\ntu credi che qui sia \u2019l duca d\u2019Atene,\r\nche s\u00F9 nel mondo la morte ti porse?\r\n\r\nP\u00E0rtiti, bestia, ch\u00E9 questi non vene\r\nammaestrato da la tua sorella,\r\nma vassi per veder le vostre pene\u00BB.\r\n\r\nQual \u00E8 quel toro che si slaccia in quella\r\nc\u2019ha ricevuto gi\u00E0 \u2019l colpo mortale,\r\nche gir non sa, ma qua e l\u00E0 saltella,\r\n\r\nvid\u2019 io lo Minotauro far cotale;\r\ne quello accorto grid\u00F2: \u00ABCorri al varco;\r\nmentre ch\u2019e\u2019 \u2019nfuria, \u00E8 buon che tu ti cale\u00BB.\r\n\r\nCos\u00EC prendemmo via gi\u00F9 per lo scarco\r\ndi quelle pietre, che spesso moviensi\r\nsotto i miei piedi per lo novo carco.\r\n\r\nIo gia pensando; e quei disse: \u00ABTu pensi\r\nforse a questa ruina, ch\u2019\u00E8 guardata\r\nda quell\u2019 ira bestial ch\u2019i\u2019 ora spensi.\r\n\r\nOr vo\u2019 che sappi che l\u2019altra f\u00EFata\r\nch\u2019i\u2019 discesi qua gi\u00F9 nel basso inferno,\r\nquesta roccia non era ancor cascata.\r\n\r\nMa certo poco pria, se ben discerno,\r\nche venisse colui che la gran preda\r\nlev\u00F2 a Dite del cerchio superno,\r\n\r\nda tutte parti l\u2019alta valle feda\r\ntrem\u00F2 s\u00EC, ch\u2019i\u2019 pensai che l\u2019universo\r\nsentisse amor, per lo qual \u00E8 chi creda\r\n\r\npi\u00F9 volte il mondo in ca\u00F2sso converso;\r\ne in quel punto questa vecchia roccia,\r\nqui e altrove, tal fece riverso.\r\n\r\nMa ficca li occhi a valle, ch\u00E9 s\u2019approccia\r\nla riviera del sangue in la qual bolle\r\nqual che per v\u00EFolenza in altrui noccia\u00BB.\r\n\r\nOh cieca cupidigia e ira folle,\r\nche s\u00EC ci sproni ne la vita corta,\r\ne ne l\u2019etterna poi s\u00EC mal c\u2019immolle!\r\n\r\nIo vidi un\u2019ampia fossa in arco torta,\r\ncome quella che tutto \u2019l piano abbraccia,\r\nsecondo ch\u2019avea detto la mia scorta;\r\n\r\ne tra \u2019l pi\u00E8 de la ripa ed essa, in traccia\r\ncorrien centauri, armati di saette,\r\ncome solien nel mondo andare a caccia.\r\n\r\nVeggendoci calar, ciascun ristette,\r\ne de la schiera tre si dipartiro\r\ncon archi e asticciuole prima elette;\r\n\r\ne l\u2019un grid\u00F2 da lungi: \u00ABA qual martiro\r\nvenite voi che scendete la costa?\r\nDitel costinci; se non, l\u2019arco tiro\u00BB.\r\n\r\nLo mio maestro disse: \u00ABLa risposta\r\nfarem noi a Chir\u00F3n cost\u00E0 di presso:\r\nmal fu la voglia tua sempre s\u00EC tosta\u00BB.\r\n\r\nPoi mi tent\u00F2, e disse: \u00ABQuelli \u00E8 Nesso,\r\nche mor\u00EC per la bella Deianira,\r\ne f\u00E9 di s\u00E9 la vendetta elli stesso.\r\n\r\nE quel di mezzo, ch\u2019al petto si mira,\r\n\u00E8 il gran Chir\u00F3n, il qual nodr\u00EC Achille;\r\nquell\u2019 altro \u00E8 Folo, che fu s\u00EC pien d\u2019ira.\r\n\r\nDintorno al fosso vanno a mille a mille,\r\nsaettando qual anima si svelle\r\ndel sangue pi\u00F9 che sua colpa sortille\u00BB.\r\n\r\nNoi ci appressammo a quelle fiere isnelle:\r\nChir\u00F3n prese uno strale, e con la cocca\r\nfece la barba in dietro a le mascelle.\r\n\r\nQuando s\u2019ebbe scoperta la gran bocca,\r\ndisse a\u2019 compagni: \u00ABSiete voi accorti\r\nche quel di retro move ci\u00F2 ch\u2019el tocca?\r\n\r\nCos\u00EC non soglion far li pi\u00E8 d\u2019i morti\u00BB.\r\nE \u2019l mio buon duca, che gi\u00E0 li er\u2019 al petto,\r\ndove le due nature son consorti,\r\n\r\nrispuose: \u00ABBen \u00E8 vivo, e s\u00EC soletto\r\nmostrar li mi convien la valle buia;\r\nnecessit\u00E0 \u2019l ci \u2019nduce, e non diletto.\r\n\r\nTal si part\u00EC da cantare alleluia\r\nche mi commise quest\u2019 officio novo:\r\nnon \u00E8 ladron, n\u00E9 io anima fuia.\r\n\r\nMa per quella virt\u00F9 per cu\u2019 io movo\r\nli passi miei per s\u00EC selvaggia strada,\r\ndanne un de\u2019 tuoi, a cui noi siamo a provo,\r\n\r\ne che ne mostri l\u00E0 dove si guada,\r\ne che porti costui in su la groppa,\r\nch\u00E9 non \u00E8 spirto che per l\u2019aere vada\u00BB.\r\n\r\nChir\u00F3n si volse in su la destra poppa,\r\ne disse a Nesso: \u00ABTorna, e s\u00EC li guida,\r\ne fa cansar s\u2019altra schiera v\u2019intoppa\u00BB.\r\n\r\nOr ci movemmo con la scorta fida\r\nlungo la proda del bollor vermiglio,\r\ndove i bolliti facieno alte strida.\r\n\r\nIo vidi gente sotto infino al ciglio;\r\ne \u2019l gran centauro disse: \u00ABE\u2019 son tiranni\r\nche dier nel sangue e ne l\u2019aver di piglio.\r\n\r\nQuivi si piangon li spietati danni;\r\nquivi \u00E8 Alessandro, e D\u00EFonisio fero\r\nche f\u00E9 Cicilia aver dolorosi anni.\r\n\r\nE quella fronte c\u2019ha \u2019l pel cos\u00EC nero,\r\n\u00E8 Azzolino; e quell\u2019 altro ch\u2019\u00E8 biondo,\r\n\u00E8 Opizzo da Esti, il qual per vero\r\n\r\nfu spento dal figliastro s\u00F9 nel mondo\u00BB.\r\nAllor mi volsi al poeta, e quei disse:\r\n\u00ABQuesti ti sia or primo, e io secondo\u00BB.\r\n\r\nPoco pi\u00F9 oltre il centauro s\u2019affisse\r\nsovr\u2019 una gente che \u2019nfino a la gola\r\nparea che di quel bulicame uscisse.\r\n\r\nMostrocci un\u2019ombra da l\u2019un canto sola,\r\ndicendo: \u00ABColui fesse in grembo a Dio\r\nlo cor che \u2019n su Tamisi ancor si cola\u00BB.\r\n\r\nPoi vidi gente che di fuor del rio\r\ntenean la testa e ancor tutto \u2019l casso;\r\ne di costoro assai riconobb\u2019 io.\r\n\r\nCos\u00EC a pi\u00F9 a pi\u00F9 si facea basso\r\nquel sangue, s\u00EC che cocea pur li piedi;\r\ne quindi fu del fosso il nostro passo.\r\n\r\n\u00ABS\u00EC come tu da questa parte vedi\r\nlo bulicame che sempre si scema\u00BB,\r\ndisse \u2019l centauro, \u00ABvoglio che tu credi\r\n\r\nche da quest\u2019 altra a pi\u00F9 a pi\u00F9 gi\u00F9 prema\r\nlo fondo suo, infin ch\u2019el si raggiunge\r\nove la tirannia convien che gema.\r\n\r\nLa divina giustizia di qua punge\r\nquell\u2019 Attila che fu flagello in terra,\r\ne Pirro e Sesto; e in etterno munge\r\n\r\nle lagrime, che col bollor diserra,\r\na Rinier da Corneto, a Rinier Pazzo,\r\nche fecero a le strade tanta guerra\u00BB.\r\n\r\nPoi si rivolse e ripassossi \u2019l guazzo.\r\n\r\n\r\n\r\n\r\nInferno\r\nCanto XIII\r\n\r\n\r\nNon era ancor di l\u00E0 Nesso arrivato,\r\nquando noi ci mettemmo per un bosco\r\nche da neun sentiero era segnato.\r\n\r\nNon fronda verde, ma di color fosco;\r\nnon rami schietti, ma nodosi e \u2019nvolti;\r\nnon pomi v\u2019eran, ma stecchi con t\u00F2sco.\r\n\r\nNon han s\u00EC aspri sterpi n\u00E9 s\u00EC folti\r\nquelle fiere selvagge che \u2019n odio hanno\r\ntra Cecina e Corneto i luoghi c\u00F3lti.\r\n\r\nQuivi le brutte Arpie lor nidi fanno,\r\nche cacciar de le Strofade i Troiani\r\ncon tristo annunzio di futuro danno.\r\n\r\nAli hanno late, e colli e visi umani,\r\npi\u00E8 con artigli, e pennuto \u2019l gran ventre;\r\nfanno lamenti in su li alberi strani.\r\n\r\nE \u2019l buon maestro \u00ABPrima che pi\u00F9 entre,\r\nsappi che se\u2019 nel secondo girone\u00BB,\r\nmi cominci\u00F2 a dire, \u00ABe sarai mentre\r\n\r\nche tu verrai ne l\u2019orribil sabbione.\r\nPer\u00F2 riguarda ben; s\u00EC vederai\r\ncose che torrien fede al mio sermone\u00BB.\r\n\r\nIo sentia d\u2019ogne parte trarre guai\r\ne non vedea persona che \u2019l facesse;\r\nper ch\u2019io tutto smarrito m\u2019arrestai.\r\n\r\nCred\u2019 \u00EFo ch\u2019ei credette ch\u2019io credesse\r\nche tante voci uscisser, tra quei bronchi,\r\nda gente che per noi si nascondesse.\r\n\r\nPer\u00F2 disse \u2019l maestro: \u00ABSe tu tronchi\r\nqualche fraschetta d\u2019una d\u2019este piante,\r\nli pensier c\u2019hai si faran tutti monchi\u00BB.\r\n\r\nAllor porsi la mano un poco avante\r\ne colsi un ramicel da un gran pruno;\r\ne \u2019l tronco suo grid\u00F2: \u00ABPerch\u00E9 mi schiante?\u00BB.\r\n\r\nDa che fatto fu poi di sangue bruno,\r\nricominci\u00F2 a dir: \u00ABPerch\u00E9 mi scerpi?\r\nnon hai tu spirto di pietade alcuno?\r\n\r\nUomini fummo, e or siam fatti sterpi:\r\nben dovrebb\u2019 esser la tua man pi\u00F9 pia,\r\nse state fossimo anime di serpi\u00BB.\r\n\r\nCome d\u2019un stizzo verde ch\u2019arso sia\r\nda l\u2019un de\u2019 capi, che da l\u2019altro geme\r\ne cigola per vento che va via,\r\n\r\ns\u00EC de la scheggia rotta usciva insieme\r\nparole e sangue; ond\u2019 io lasciai la cima\r\ncadere, e stetti come l\u2019uom che teme.\r\n\r\n\u00ABS\u2019elli avesse potuto creder prima\u00BB,\r\nrispuose \u2019l savio mio, \u00ABanima lesa,\r\nci\u00F2 c\u2019ha veduto pur con la mia rima,\r\n\r\nnon averebbe in te la man distesa;\r\nma la cosa incredibile mi fece\r\nindurlo ad ovra ch\u2019a me stesso pesa.\r\n\r\nMa dilli chi tu fosti, s\u00EC che \u2019n vece\r\nd\u2019alcun\u2019 ammenda tua fama rinfreschi\r\nnel mondo s\u00F9, dove tornar li lece\u00BB.\r\n\r\nE \u2019l tronco: \u00ABS\u00EC col dolce dir m\u2019adeschi,\r\nch\u2019i\u2019 non posso tacere; e voi non gravi\r\nperch\u2019 \u00EFo un poco a ragionar m\u2019inveschi.\r\n\r\nIo son colui che tenni ambo le chiavi\r\ndel cor di Federigo, e che le volsi,\r\nserrando e diserrando, s\u00EC soavi,\r\n\r\nche dal secreto suo quasi ogn\u2019 uom tolsi;\r\nfede portai al glor\u00EFoso offizio,\r\ntanto ch\u2019i\u2019 ne perde\u2019 li sonni e \u2019 polsi.\r\n\r\nLa meretrice che mai da l\u2019ospizio\r\ndi Cesare non torse li occhi putti,\r\nmorte comune e de le corti vizio,\r\n\r\ninfiamm\u00F2 contra me li animi tutti;\r\ne li \u2019nfiammati infiammar s\u00EC Augusto,\r\nche \u2019 lieti onor tornaro in tristi lutti.\r\n\r\nL\u2019animo mio, per disdegnoso gusto,\r\ncredendo col morir fuggir disdegno,\r\ningiusto fece me contra me giusto.\r\n\r\nPer le nove radici d\u2019esto legno\r\nvi giuro che gi\u00E0 mai non ruppi fede\r\nal mio segnor, che fu d\u2019onor s\u00EC degno.\r\n\r\nE se di voi alcun nel mondo riede,\r\nconforti la memoria mia, che giace\r\nancor del colpo che \u2019nvidia le diede\u00BB.\r\n\r\nUn poco attese, e poi \u00ABDa ch\u2019el si tace\u00BB,\r\ndisse \u2019l poeta a me, \u00ABnon perder l\u2019ora;\r\nma parla, e chiedi a lui, se pi\u00F9 ti piace\u00BB.\r\n\r\nOnd\u2019 \u00EFo a lui: \u00ABDomandal tu ancora\r\ndi quel che credi ch\u2019a me satisfaccia;\r\nch\u2019i\u2019 non potrei, tanta piet\u00E0 m\u2019accora\u00BB.\r\n\r\nPerci\u00F2 ricominci\u00F2: \u00ABSe l\u2019om ti faccia\r\nliberamente ci\u00F2 che \u2019l tuo dir priega,\r\nspirito incarcerato, ancor ti piaccia\r\n\r\ndi dirne come l\u2019anima si lega\r\nin questi nocchi; e dinne, se tu puoi,\r\ns\u2019alcuna mai di tai membra si spiega\u00BB.\r\n\r\nAllor soffi\u00F2 il tronco forte, e poi\r\nsi convert\u00EC quel vento in cotal voce:\r\n\u00ABBrievemente sar\u00E0 risposto a voi.\r\n\r\nQuando si parte l\u2019anima feroce\r\ndal corpo ond\u2019 ella stessa s\u2019\u00E8 disvelta,\r\nMin\u00F2s la manda a la settima foce.\r\n\r\nCade in la selva, e non l\u2019\u00E8 parte scelta;\r\nma l\u00E0 dove fortuna la balestra,\r\nquivi germoglia come gran di spelta.\r\n\r\nSurge in vermena e in pianta silvestra:\r\nl\u2019Arpie, pascendo poi de le sue foglie,\r\nfanno dolore, e al dolor fenestra.\r\n\r\nCome l\u2019altre verrem per nostre spoglie,\r\nma non per\u00F2 ch\u2019alcuna sen rivesta,\r\nch\u00E9 non \u00E8 giusto aver ci\u00F2 ch\u2019om si toglie.\r\n\r\nQui le strascineremo, e per la mesta\r\nselva saranno i nostri corpi appesi,\r\nciascuno al prun de l\u2019ombra sua molesta\u00BB.\r\n\r\nNoi eravamo ancora al tronco attesi,\r\ncredendo ch\u2019altro ne volesse dire,\r\nquando noi fummo d\u2019un romor sorpresi,\r\n\r\nsimilemente a colui che venire\r\nsente \u2019l porco e la caccia a la sua posta,\r\nch\u2019ode le bestie, e le frasche stormire.\r\n\r\nEd ecco due da la sinistra costa,\r\nnudi e graffiati, fuggendo s\u00EC forte,\r\nche de la selva rompieno ogne rosta.\r\n\r\nQuel dinanzi: \u00ABOr accorri, accorri, morte!\u00BB.\r\nE l\u2019altro, cui pareva tardar troppo,\r\ngridava: \u00ABLano, s\u00EC non furo accorte\r\n\r\nle gambe tue a le giostre dal Toppo!\u00BB.\r\nE poi che forse li fallia la lena,\r\ndi s\u00E9 e d\u2019un cespuglio fece un groppo.\r\n\r\nDi rietro a loro era la selva piena\r\ndi nere cagne, bramose e correnti\r\ncome veltri ch\u2019uscisser di catena.\r\n\r\nIn quel che s\u2019appiatt\u00F2 miser li denti,\r\ne quel dilaceraro a brano a brano;\r\npoi sen portar quelle membra dolenti.\r\n\r\nPresemi allor la mia scorta per mano,\r\ne menommi al cespuglio che piangea\r\nper le rotture sanguinenti in vano.\r\n\r\n\u00ABO Iacopo\u00BB, dicea, \u00ABda Santo Andrea,\r\nche t\u2019\u00E8 giovato di me fare schermo?\r\nche colpa ho io de la tua vita rea?\u00BB.\r\n\r\nQuando \u2019l maestro fu sovr\u2019 esso fermo,\r\ndisse: \u00ABChi fosti, che per tante punte\r\nsoffi con sangue doloroso sermo?\u00BB.\r\n\r\nEd elli a noi: \u00ABO anime che giunte\r\nsiete a veder lo strazio disonesto\r\nc\u2019ha le mie fronde s\u00EC da me disgiunte,\r\n\r\nraccoglietele al pi\u00E8 del tristo cesto.\r\nI\u2019 fui de la citt\u00E0 che nel Batista\r\nmut\u00F2 \u2019l primo padrone; ond\u2019 ei per questo\r\n\r\nsempre con l\u2019arte sua la far\u00E0 trista;\r\ne se non fosse che \u2019n sul passo d\u2019Arno\r\nrimane ancor di lui alcuna vista,\r\n\r\nque\u2019 cittadin che poi la rifondarno\r\nsovra \u2019l cener che d\u2019Attila rimase,\r\navrebber fatto lavorare indarno.\r\n\r\nIo fei gibetto a me de le mie case\u00BB.\r\n\r\n\r\n\r\n\r\nInferno\r\nCanto XIV\r\n\r\n\r\nPoi che la carit\u00E0 del natio loco\r\nmi strinse, raunai le fronde sparte\r\ne rende\u2019le a colui, ch\u2019era gi\u00E0 fioco.\r\n\r\nIndi venimmo al fine ove si parte\r\nlo secondo giron dal terzo, e dove\r\nsi vede di giustizia orribil arte.\r\n\r\nA ben manifestar le cose nove,\r\ndico che arrivammo ad una landa\r\nche dal suo letto ogne pianta rimove.\r\n\r\nLa dolorosa selva l\u2019\u00E8 ghirlanda\r\nintorno, come \u2019l fosso tristo ad essa;\r\nquivi fermammo i passi a randa a randa.\r\n\r\nLo spazzo era una rena arida e spessa,\r\nnon d\u2019altra foggia fatta che colei\r\nche fu da\u2019 pi\u00E8 di Caton gi\u00E0 soppressa.\r\n\r\nO vendetta di Dio, quanto tu dei\r\nesser temuta da ciascun che legge\r\nci\u00F2 che fu manifesto a li occhi mei!\r\n\r\nD\u2019anime nude vidi molte gregge\r\nche piangean tutte assai miseramente,\r\ne parea posta lor diversa legge.\r\n\r\nSupin giacea in terra alcuna gente,\r\nalcuna si sedea tutta raccolta,\r\ne altra andava contin\u00FCamente.\r\n\r\nQuella che giva \u2019ntorno era pi\u00F9 molta,\r\ne quella men che giac\u00EBa al tormento,\r\nma pi\u00F9 al duolo avea la lingua sciolta.\r\n\r\nSovra tutto \u2019l sabbion, d\u2019un cader lento,\r\npiovean di foco dilatate falde,\r\ncome di neve in alpe sanza vento.\r\n\r\nQuali Alessandro in quelle parti calde\r\nd\u2019Ind\u00EFa vide sopra \u2019l s\u00FCo stuolo\r\nfiamme cadere infino a terra salde,\r\n\r\nper ch\u2019ei provide a scalpitar lo suolo\r\ncon le sue schiere, acci\u00F2 che lo vapore\r\nmei si stingueva mentre ch\u2019era solo:\r\n\r\ntale scendeva l\u2019etternale ardore;\r\nonde la rena s\u2019accendea, com\u2019 esca\r\nsotto focile, a doppiar lo dolore.\r\n\r\nSanza riposo mai era la tresca\r\nde le misere mani, or quindi or quinci\r\nescotendo da s\u00E9 l\u2019arsura fresca.\r\n\r\nI\u2019 cominciai: \u00ABMaestro, tu che vinci\r\ntutte le cose, fuor che \u2019 demon duri\r\nch\u2019a l\u2019intrar de la porta incontra uscinci,\r\n\r\nchi \u00E8 quel grande che non par che curi\r\nlo \u2019ncendio e giace dispettoso e torto,\r\ns\u00EC che la pioggia non par che \u2019l marturi?\u00BB.\r\n\r\nE quel medesmo, che si fu accorto\r\nch\u2019io domandava il mio duca di lui,\r\ngrid\u00F2: \u00ABQual io fui vivo, tal son morto.\r\n\r\nSe Giove stanchi \u2019l suo fabbro da cui\r\ncrucciato prese la folgore aguta\r\nonde l\u2019ultimo d\u00EC percosso fui;\r\n\r\no s\u2019elli stanchi li altri a muta a muta\r\nin Mongibello a la focina negra,\r\nchiamando \u201CBuon Vulcano, aiuta, aiuta!\u201D,\r\n\r\ns\u00EC com\u2019 el fece a la pugna di Flegra,\r\ne me saetti con tutta sua forza:\r\nnon ne potrebbe aver vendetta allegra\u00BB.\r\n\r\nAllora il duca mio parl\u00F2 di forza\r\ntanto, ch\u2019i\u2019 non l\u2019avea s\u00EC forte udito:\r\n\u00ABO Capaneo, in ci\u00F2 che non s\u2019ammorza\r\n\r\nla tua superbia, se\u2019 tu pi\u00F9 punito;\r\nnullo martiro, fuor che la tua rabbia,\r\nsarebbe al tuo furor dolor compito\u00BB.\r\n\r\nPoi si rivolse a me con miglior labbia,\r\ndicendo: \u00ABQuei fu l\u2019un d\u2019i sette regi\r\nch\u2019assiser Tebe; ed ebbe e par ch\u2019elli abbia\r\n\r\nDio in disdegno, e poco par che \u2019l pregi;\r\nma, com\u2019 io dissi lui, li suoi dispetti\r\nsono al suo petto assai debiti fregi.\r\n\r\nOr mi vien dietro, e guarda che non metti,\r\nancor, li piedi ne la rena arsiccia;\r\nma sempre al bosco tien li piedi stretti\u00BB.\r\n\r\nTacendo divenimmo l\u00E0 \u2019ve spiccia\r\nfuor de la selva un picciol fiumicello,\r\nlo cui rossore ancor mi raccapriccia.\r\n\r\nQuale del Bulicame esce ruscello\r\nche parton poi tra lor le peccatrici,\r\ntal per la rena gi\u00F9 sen giva quello.\r\n\r\nLo fondo suo e ambo le pendici\r\nfatt\u2019 era \u2019n pietra, e \u2019 margini dallato;\r\nper ch\u2019io m\u2019accorsi che \u2019l passo era lici.\r\n\r\n\u00ABTra tutto l\u2019altro ch\u2019i\u2019 t\u2019ho dimostrato,\r\nposcia che noi intrammo per la porta\r\nlo cui sogliare a nessuno \u00E8 negato,\r\n\r\ncosa non fu da li tuoi occhi scorta\r\nnotabile com\u2019 \u00E8 \u2019l presente rio,\r\nche sovra s\u00E9 tutte fiammelle ammorta\u00BB.\r\n\r\nQueste parole fuor del duca mio;\r\nper ch\u2019io \u2019l pregai che mi largisse \u2019l pasto\r\ndi cui largito m\u2019av\u00EBa il disio.\r\n\r\n\u00ABIn mezzo mar siede un paese guasto\u00BB,\r\ndiss\u2019 elli allora, \u00ABche s\u2019appella Creta,\r\nsotto \u2019l cui rege fu gi\u00E0 \u2019l mondo casto.\r\n\r\nUna montagna v\u2019\u00E8 che gi\u00E0 fu lieta\r\nd\u2019acqua e di fronde, che si chiam\u00F2 Ida;\r\nor \u00E8 diserta come cosa vieta.\r\n\r\nR\u00EBa la scelse gi\u00E0 per cuna fida\r\ndel suo figliuolo, e per celarlo meglio,\r\nquando piangea, vi facea far le grida.\r\n\r\nDentro dal monte sta dritto un gran veglio,\r\nche tien volte le spalle inver\u2019 Dammiata\r\ne Roma guarda come s\u00FCo speglio.\r\n\r\nLa sua testa \u00E8 di fin oro formata,\r\ne puro argento son le braccia e \u2019l petto,\r\npoi \u00E8 di rame infino a la forcata;\r\n\r\nda indi in giuso \u00E8 tutto ferro eletto,\r\nsalvo che \u2019l destro piede \u00E8 terra cotta;\r\ne sta \u2019n su quel, pi\u00F9 che \u2019n su l\u2019altro, eretto.\r\n\r\nCiascuna parte, fuor che l\u2019oro, \u00E8 rotta\r\nd\u2019una fessura che lagrime goccia,\r\nle quali, accolte, f\u00F3ran quella grotta.\r\n\r\nLor corso in questa valle si diroccia;\r\nfanno Acheronte, Stige e Flegetonta;\r\npoi sen van gi\u00F9 per questa stretta doccia,\r\n\r\ninfin, l\u00E0 ove pi\u00F9 non si dismonta,\r\nfanno Cocito; e qual sia quello stagno\r\ntu lo vedrai, per\u00F2 qui non si conta\u00BB.\r\n\r\nE io a lui: \u00ABSe \u2019l presente rigagno\r\nsi diriva cos\u00EC dal nostro mondo,\r\nperch\u00E9 ci appar pur a questo vivagno?\u00BB.\r\n\r\nEd elli a me: \u00ABTu sai che \u2019l loco \u00E8 tondo;\r\ne tutto che tu sie venuto molto,\r\npur a sinistra, gi\u00F9 calando al fondo,\r\n\r\nnon se\u2019 ancor per tutto \u2019l cerchio v\u00F2lto;\r\nper che, se cosa n\u2019apparisce nova,\r\nnon de\u2019 addur maraviglia al tuo volto\u00BB.\r\n\r\nE io ancor: \u00ABMaestro, ove si trova\r\nFlegetonta e Let\u00E8? ch\u00E9 de l\u2019un taci,\r\ne l\u2019altro di\u2019 che si fa d\u2019esta piova\u00BB.\r\n\r\n\u00ABIn tutte tue question certo mi piaci\u00BB,\r\nrispuose, \u00ABma \u2019l bollor de l\u2019acqua rossa\r\ndovea ben solver l\u2019una che tu faci.\r\n\r\nLet\u00E8 vedrai, ma fuor di questa fossa,\r\nl\u00E0 dove vanno l\u2019anime a lavarsi\r\nquando la colpa pentuta \u00E8 rimossa\u00BB.\r\n\r\nPoi disse: \u00ABOmai \u00E8 tempo da scostarsi\r\ndal bosco; fa che di retro a me vegne:\r\nli margini fan via, che non son arsi,\r\n\r\ne sopra loro ogne vapor si spegne\u00BB.\r\n\r\n\r\n\r\n\r\nInferno\r\nCanto XV\r\n\r\n\r\nOra cen porta l\u2019un de\u2019 duri margini;\r\ne \u2019l fummo del ruscel di sopra aduggia,\r\ns\u00EC che dal foco salva l\u2019acqua e li argini.\r\n\r\nQuali Fiamminghi tra Guizzante e Bruggia,\r\ntemendo \u2019l fiotto che \u2019nver\u2019 lor s\u2019avventa,\r\nfanno lo schermo perch\u00E9 \u2019l mar si fuggia;\r\n\r\ne quali Padoan lungo la Brenta,\r\nper difender lor ville e lor castelli,\r\nanzi che Carentana il caldo senta:\r\n\r\na tale imagine eran fatti quelli,\r\ntutto che n\u00E9 s\u00EC alti n\u00E9 s\u00EC grossi,\r\nqual che si fosse, lo maestro f\u00E9lli.\r\n\r\nGi\u00E0 eravam da la selva rimossi\r\ntanto, ch\u2019i\u2019 non avrei visto dov\u2019 era,\r\nperch\u2019 io in dietro rivolto mi fossi,\r\n\r\nquando incontrammo d\u2019anime una schiera\r\nche venian lungo l\u2019argine, e ciascuna\r\nci riguardava come suol da sera\r\n\r\nguardare uno altro sotto nuova luna;\r\ne s\u00EC ver\u2019 noi aguzzavan le ciglia\r\ncome \u2019l vecchio sartor fa ne la cruna.\r\n\r\nCos\u00EC adocchiato da cotal famiglia,\r\nfui conosciuto da un, che mi prese\r\nper lo lembo e grid\u00F2: \u00ABQual maraviglia!\u00BB.\r\n\r\nE io, quando \u2019l suo braccio a me distese,\r\nficca\u00EF li occhi per lo cotto aspetto,\r\ns\u00EC che \u2019l viso abbrusciato non difese\r\n\r\nla conoscenza s\u00FCa al mio \u2019ntelletto;\r\ne chinando la mano a la sua faccia,\r\nrispuosi: \u00ABSiete voi qui, ser Brunetto?\u00BB.\r\n\r\nE quelli: \u00ABO figliuol mio, non ti dispiaccia\r\nse Brunetto Latino un poco teco\r\nritorna \u2019n dietro e lascia andar la traccia\u00BB.\r\n\r\nI\u2019 dissi lui: \u00ABQuanto posso, ven preco;\r\ne se volete che con voi m\u2019asseggia,\r\nfar\u00F2l, se piace a costui che vo seco\u00BB.\r\n\r\n\u00ABO figliuol\u00BB, disse, \u00ABqual di questa greggia\r\ns\u2019arresta punto, giace poi cent\u2019 anni\r\nsanz\u2019 arrostarsi quando \u2019l foco il feggia.\r\n\r\nPer\u00F2 va oltre: i\u2019 ti verr\u00F2 a\u2019 panni;\r\ne poi rigiugner\u00F2 la mia masnada,\r\nche va piangendo i suoi etterni danni\u00BB.\r\n\r\nIo non osava scender de la strada\r\nper andar par di lui; ma \u2019l capo chino\r\ntenea com\u2019 uom che reverente vada.\r\n\r\nEl cominci\u00F2: \u00ABQual fortuna o destino\r\nanzi l\u2019ultimo d\u00EC qua gi\u00F9 ti mena?\r\ne chi \u00E8 questi che mostra \u2019l cammino?\u00BB.\r\n\r\n\u00ABL\u00E0 s\u00F9 di sopra, in la vita serena\u00BB,\r\nrispuos\u2019 io lui, \u00ABmi smarri\u2019 in una valle,\r\navanti che l\u2019et\u00E0 mia fosse piena.\r\n\r\nPur ier mattina le volsi le spalle:\r\nquesti m\u2019apparve, tornand\u2019 \u00EFo in quella,\r\ne reducemi a ca per questo calle\u00BB.\r\n\r\nEd elli a me: \u00ABSe tu segui tua stella,\r\nnon puoi fallire a glor\u00EFoso porto,\r\nse ben m\u2019accorsi ne la vita bella;\r\n\r\ne s\u2019io non fossi s\u00EC per tempo morto,\r\nveggendo il cielo a te cos\u00EC benigno,\r\ndato t\u2019avrei a l\u2019opera conforto.\r\n\r\nMa quello ingrato popolo maligno\r\nche discese di Fiesole ab antico,\r\ne tiene ancor del monte e del macigno,\r\n\r\nti si far\u00E0, per tuo ben far, nimico;\r\ned \u00E8 ragion, ch\u00E9 tra li lazzi sorbi\r\nsi disconvien fruttare al dolce fico.\r\n\r\nVecchia fama nel mondo li chiama orbi;\r\ngent\u2019 \u00E8 avara, invidiosa e superba:\r\ndai lor costumi fa che tu ti forbi.\r\n\r\nLa tua fortuna tanto onor ti serba,\r\nche l\u2019una parte e l\u2019altra avranno fame\r\ndi te; ma lungi fia dal becco l\u2019erba.\r\n\r\nFaccian le bestie fiesolane strame\r\ndi lor medesme, e non tocchin la pianta,\r\ns\u2019alcuna surge ancora in lor letame,\r\n\r\nin cui riviva la sementa santa\r\ndi que\u2019 Roman che vi rimaser quando\r\nfu fatto il nido di malizia tanta\u00BB.\r\n\r\n\u00ABSe fosse tutto pieno il mio dimando\u00BB,\r\nrispuos\u2019 io lui, \u00ABvoi non sareste ancora\r\nde l\u2019umana natura posto in bando;\r\n\r\nch\u00E9 \u2019n la mente m\u2019\u00E8 fitta, e or m\u2019accora,\r\nla cara e buona imagine paterna\r\ndi voi quando nel mondo ad ora ad ora\r\n\r\nm\u2019insegnavate come l\u2019uom s\u2019etterna:\r\ne quant\u2019 io l\u2019abbia in grado, mentr\u2019 io vivo\r\nconvien che ne la mia lingua si scerna.\r\n\r\nCi\u00F2 che narrate di mio corso scrivo,\r\ne serbolo a chiosar con altro testo\r\na donna che sapr\u00E0, s\u2019a lei arrivo.\r\n\r\nTanto vogl\u2019 io che vi sia manifesto,\r\npur che mia cosc\u00EFenza non mi garra,\r\nch\u2019a la Fortuna, come vuol, son presto.\r\n\r\nNon \u00E8 nuova a li orecchi miei tal arra:\r\nper\u00F2 giri Fortuna la sua rota\r\ncome le piace, e \u2019l villan la sua marra\u00BB.\r\n\r\nLo mio maestro allora in su la gota\r\ndestra si volse in dietro e riguardommi;\r\npoi disse: \u00ABBene ascolta chi la nota\u00BB.\r\n\r\nN\u00E9 per tanto di men parlando vommi\r\ncon ser Brunetto, e dimando chi sono\r\nli suoi compagni pi\u00F9 noti e pi\u00F9 sommi.\r\n\r\nEd elli a me: \u00ABSaper d\u2019alcuno \u00E8 buono;\r\nde li altri fia laudabile tacerci,\r\nch\u00E9 \u2019l tempo saria corto a tanto suono.\r\n\r\nIn somma sappi che tutti fur cherci\r\ne litterati grandi e di gran fama,\r\nd\u2019un peccato medesmo al mondo lerci.\r\n\r\nPriscian sen va con quella turba grama,\r\ne Francesco d\u2019Accorso anche; e vedervi,\r\ns\u2019avessi avuto di tal tigna brama,\r\n\r\ncolui potei che dal servo de\u2019 servi\r\nfu trasmutato d\u2019Arno in Bacchiglione,\r\ndove lasci\u00F2 li mal protesi nervi.\r\n\r\nDi pi\u00F9 direi; ma \u2019l venire e \u2019l sermone\r\npi\u00F9 lungo esser non pu\u00F2, per\u00F2 ch\u2019i\u2019 veggio\r\nl\u00E0 surger nuovo fummo del sabbione.\r\n\r\nGente vien con la quale esser non deggio.\r\nSieti raccomandato il mio Tesoro,\r\nnel qual io vivo ancora, e pi\u00F9 non cheggio\u00BB.\r\n\r\nPoi si rivolse, e parve di coloro\r\nche corrono a Verona il drappo verde\r\nper la campagna; e parve di costoro\r\n\r\nquelli che vince, non colui che perde.\r\n\r\n\r\n\r\n\r\nInferno\r\nCanto XVI\r\n\r\n\r\nGi\u00E0 era in loco onde s\u2019udia \u2019l rimbombo\r\nde l\u2019acqua che cadea ne l\u2019altro giro,\r\nsimile a quel che l\u2019arnie fanno rombo,\r\n\r\nquando tre ombre insieme si partiro,\r\ncorrendo, d\u2019una torma che passava\r\nsotto la pioggia de l\u2019aspro martiro.\r\n\r\nVenian ver\u2019 noi, e ciascuna gridava:\r\n\u00ABS\u00F2stati tu ch\u2019a l\u2019abito ne sembri\r\nesser alcun di nostra terra prava\u00BB.\r\n\r\nAhim\u00E8, che piaghe vidi ne\u2019 lor membri,\r\nricenti e vecchie, da le fiamme incese!\r\nAncor men duol pur ch\u2019i\u2019 me ne rimembri.\r\n\r\nA le lor grida il mio dottor s\u2019attese;\r\nvolse \u2019l viso ver\u2019 me, e \u00ABOr aspetta\u00BB,\r\ndisse, \u00ABa costor si vuole esser cortese.\r\n\r\nE se non fosse il foco che saetta\r\nla natura del loco, i\u2019 dicerei\r\nche meglio stesse a te che a lor la fretta\u00BB.\r\n\r\nRicominciar, come noi restammo, ei\r\nl\u2019antico verso; e quando a noi fuor giunti,\r\nfenno una rota di s\u00E9 tutti e trei.\r\n\r\nQual sogliono i campion far nudi e unti,\r\navvisando lor presa e lor vantaggio,\r\nprima che sien tra lor battuti e punti,\r\n\r\ncos\u00EC rotando, ciascuno il visaggio\r\ndrizzava a me, s\u00EC che \u2019n contraro il collo\r\nfaceva ai pi\u00E8 contin\u00FCo v\u00EFaggio.\r\n\r\nE \u00ABSe miseria d\u2019esto loco sollo\r\nrende in dispetto noi e nostri prieghi\u00BB,\r\ncominci\u00F2 l\u2019uno, \u00ABe \u2019l tinto aspetto e brollo,\r\n\r\nla fama nostra il tuo animo pieghi\r\na dirne chi tu se\u2019, che i vivi piedi\r\ncos\u00EC sicuro per lo \u2019nferno freghi.\r\n\r\nQuesti, l\u2019orme di cui pestar mi vedi,\r\ntutto che nudo e dipelato vada,\r\nfu di grado maggior che tu non credi:\r\n\r\nnepote fu de la buona Gualdrada;\r\nGuido Guerra ebbe nome, e in sua vita\r\nfece col senno assai e con la spada.\r\n\r\nL\u2019altro, ch\u2019appresso me la rena trita,\r\n\u00E8 Tegghiaio Aldobrandi, la cui voce\r\nnel mondo s\u00F9 dovria esser gradita.\r\n\r\nE io, che posto son con loro in croce,\r\nIacopo Rusticucci fui, e certo\r\nla fiera moglie pi\u00F9 ch\u2019altro mi nuoce\u00BB.\r\n\r\nS\u2019i\u2019 fossi stato dal foco coperto,\r\ngittato mi sarei tra lor di sotto,\r\ne credo che \u2019l dottor l\u2019avria sofferto;\r\n\r\nma perch\u2019 io mi sarei brusciato e cotto,\r\nvinse paura la mia buona voglia\r\nche di loro abbracciar mi facea ghiotto.\r\n\r\nPoi cominciai: \u00ABNon dispetto, ma doglia\r\nla vostra condizion dentro mi fisse,\r\ntanta che tardi tutta si dispoglia,\r\n\r\ntosto che questo mio segnor mi disse\r\nparole per le quali i\u2019 mi pensai\r\nche qual voi siete, tal gente venisse.\r\n\r\nDi vostra terra sono, e sempre mai\r\nl\u2019ovra di voi e li onorati nomi\r\ncon affezion ritrassi e ascoltai.\r\n\r\nLascio lo fele e vo per dolci pomi\r\npromessi a me per lo verace duca;\r\nma \u2019nfino al centro pria convien ch\u2019i\u2019 tomi\u00BB.\r\n\r\n\u00ABSe lungamente l\u2019anima conduca\r\nle membra tue\u00BB, rispuose quelli ancora,\r\n\u00ABe se la fama tua dopo te luca,\r\n\r\ncortesia e valor d\u00EC se dimora\r\nne la nostra citt\u00E0 s\u00EC come suole,\r\no se del tutto se n\u2019\u00E8 gita fora;\r\n\r\nch\u00E9 Guiglielmo Borsiere, il qual si duole\r\ncon noi per poco e va l\u00E0 coi compagni,\r\nassai ne cruccia con le sue parole\u00BB.\r\n\r\n\u00ABLa gente nuova e i s\u00F9biti guadagni\r\norgoglio e dismisura han generata,\r\nFiorenza, in te, s\u00EC che tu gi\u00E0 ten piagni\u00BB.\r\n\r\nCos\u00EC gridai con la faccia levata;\r\ne i tre, che ci\u00F2 inteser per risposta,\r\nguardar l\u2019un l\u2019altro com\u2019 al ver si guata.\r\n\r\n\u00ABSe l\u2019altre volte s\u00EC poco ti costa\u00BB,\r\nrispuoser tutti, \u00ABil satisfare altrui,\r\nfelice te se s\u00EC parli a tua posta!\r\n\r\nPer\u00F2, se campi d\u2019esti luoghi bui\r\ne torni a riveder le belle stelle,\r\nquando ti giover\u00E0 dicere \u201CI\u2019 fui\u201D,\r\n\r\nfa che di noi a la gente favelle\u00BB.\r\nIndi rupper la rota, e a fuggirsi\r\nali sembiar le gambe loro isnelle.\r\n\r\nUn amen non saria possuto dirsi\r\ntosto cos\u00EC com\u2019 e\u2019 fuoro spariti;\r\nper ch\u2019al maestro parve di partirsi.\r\n\r\nIo lo seguiva, e poco eravam iti,\r\nche \u2019l suon de l\u2019acqua n\u2019era s\u00EC vicino,\r\nche per parlar saremmo a pena uditi.\r\n\r\nCome quel fiume c\u2019ha proprio cammino\r\nprima dal Monte Viso \u2019nver\u2019 levante,\r\nda la sinistra costa d\u2019Apennino,\r\n\r\nche si chiama Acquacheta suso, avante\r\nche si divalli gi\u00F9 nel basso letto,\r\ne a Forl\u00EC di quel nome \u00E8 vacante,\r\n\r\nrimbomba l\u00E0 sovra San Benedetto\r\nde l\u2019Alpe per cadere ad una scesa\r\nove dovea per mille esser recetto;\r\n\r\ncos\u00EC, gi\u00F9 d\u2019una ripa discoscesa,\r\ntrovammo risonar quell\u2019 acqua tinta,\r\ns\u00EC che \u2019n poc\u2019 ora avria l\u2019orecchia offesa.\r\n\r\nIo avea una corda intorno cinta,\r\ne con essa pensai alcuna volta\r\nprender la lonza a la pelle dipinta.\r\n\r\nPoscia ch\u2019io l\u2019ebbi tutta da me sciolta,\r\ns\u00EC come \u2019l duca m\u2019avea comandato,\r\nporsila a lui aggroppata e ravvolta.\r\n\r\nOnd\u2019 ei si volse inver\u2019 lo destro lato,\r\ne alquanto di lunge da la sponda\r\nla gitt\u00F2 giuso in quell\u2019 alto burrato.\r\n\r\n\u2018E\u2019 pur convien che novit\u00E0 risponda\u2019,\r\ndicea fra me medesmo, \u2018al novo cenno\r\nche \u2019l maestro con l\u2019occhio s\u00EC seconda\u2019.\r\n\r\nAhi quanto cauti li uomini esser dienno\r\npresso a color che non veggion pur l\u2019ovra,\r\nma per entro i pensier miran col senno!\r\n\r\nEl disse a me: \u00ABTosto verr\u00E0 di sovra\r\nci\u00F2 ch\u2019io attendo e che il tuo pensier sogna;\r\ntosto convien ch\u2019al tuo viso si scovra\u00BB.\r\n\r\nSempre a quel ver c\u2019ha faccia di menzogna\r\nde\u2019 l\u2019uom chiuder le labbra fin ch\u2019el puote,\r\nper\u00F2 che sanza colpa fa vergogna;\r\n\r\nma qui tacer nol posso; e per le note\r\ndi questa comed\u00ECa, lettor, ti giuro,\r\ns\u2019elle non sien di lunga grazia v\u00F2te,\r\n\r\nch\u2019i\u2019 vidi per quell\u2019 aere grosso e scuro\r\nvenir notando una figura in suso,\r\nmaravigliosa ad ogne cor sicuro,\r\n\r\ns\u00EC come torna colui che va giuso\r\ntalora a solver l\u2019\u00E0ncora ch\u2019aggrappa\r\no scoglio o altro che nel mare \u00E8 chiuso,\r\n\r\nche \u2019n s\u00F9 si stende e da pi\u00E8 si rattrappa.\r\n\r\n\r\n\r\n\r\nInferno\r\nCanto XVII\r\n\r\n\r\n\u00ABEcco la fiera con la coda aguzza,\r\nche passa i monti e rompe i muri e l\u2019armi!\r\nEcco colei che tutto \u2019l mondo appuzza!\u00BB.\r\n\r\nS\u00EC cominci\u00F2 lo mio duca a parlarmi;\r\ne accennolle che venisse a proda,\r\nvicino al fin d\u2019i passeggiati marmi.\r\n\r\nE quella sozza imagine di froda\r\nsen venne, e arriv\u00F2 la testa e \u2019l busto,\r\nma \u2019n su la riva non trasse la coda.\r\n\r\nLa faccia sua era faccia d\u2019uom giusto,\r\ntanto benigna avea di fuor la pelle,\r\ne d\u2019un serpente tutto l\u2019altro fusto;\r\n\r\ndue branche avea pilose insin l\u2019ascelle;\r\nlo dosso e \u2019l petto e ambedue le coste\r\ndipinti avea di nodi e di rotelle.\r\n\r\nCon pi\u00F9 color, sommesse e sovraposte\r\nnon fer mai drappi Tartari n\u00E9 Turchi,\r\nn\u00E9 fuor tai tele per Aragne imposte.\r\n\r\nCome talvolta stanno a riva i burchi,\r\nche parte sono in acqua e parte in terra,\r\ne come l\u00E0 tra li Tedeschi lurchi\r\n\r\nlo bivero s\u2019assetta a far sua guerra,\r\ncos\u00EC la fiera pessima si stava\r\nsu l\u2019orlo ch\u2019\u00E8 di pietra e \u2019l sabbion serra.\r\n\r\nNel vano tutta sua coda guizzava,\r\ntorcendo in s\u00F9 la venenosa forca\r\nch\u2019a guisa di scorpion la punta armava.\r\n\r\nLo duca disse: \u00ABOr convien che si torca\r\nla nostra via un poco insino a quella\r\nbestia malvagia che col\u00E0 si corca\u00BB.\r\n\r\nPer\u00F2 scendemmo a la destra mammella,\r\ne diece passi femmo in su lo stremo,\r\nper ben cessar la rena e la fiammella.\r\n\r\nE quando noi a lei venuti semo,\r\npoco pi\u00F9 oltre veggio in su la rena\r\ngente seder propinqua al loco scemo.\r\n\r\nQuivi \u2019l maestro \u00ABAcci\u00F2 che tutta piena\r\nesper\u00EFenza d\u2019esto giron porti\u00BB,\r\nmi disse, \u00ABva, e vedi la lor mena.\r\n\r\nLi tuoi ragionamenti sian l\u00E0 corti;\r\nmentre che torni, parler\u00F2 con questa,\r\nche ne conceda i suoi omeri forti\u00BB.\r\n\r\nCos\u00EC ancor su per la strema testa\r\ndi quel settimo cerchio tutto solo\r\nandai, dove sedea la gente mesta.\r\n\r\nPer li occhi fora scoppiava lor duolo;\r\ndi qua, di l\u00E0 soccorrien con le mani\r\nquando a\u2019 vapori, e quando al caldo suolo:\r\n\r\nnon altrimenti fan di state i cani\r\nor col ceffo or col pi\u00E8, quando son morsi\r\no da pulci o da mosche o da tafani.\r\n\r\nPoi che nel viso a certi li occhi porsi,\r\nne\u2019 quali \u2019l doloroso foco casca,\r\nnon ne conobbi alcun; ma io m\u2019accorsi\r\n\r\nche dal collo a ciascun pendea una tasca\r\nch\u2019avea certo colore e certo segno,\r\ne quindi par che \u2019l loro occhio si pasca.\r\n\r\nE com\u2019 io riguardando tra lor vegno,\r\nin una borsa gialla vidi azzurro\r\nche d\u2019un leone avea faccia e contegno.\r\n\r\nPoi, procedendo di mio sguardo il curro,\r\nvidine un\u2019altra come sangue rossa,\r\nmostrando un\u2019oca bianca pi\u00F9 che burro.\r\n\r\nE un che d\u2019una scrofa azzurra e grossa\r\nsegnato avea lo suo sacchetto bianco,\r\nmi disse: \u00ABChe fai tu in questa fossa?\r\n\r\nOr te ne va; e perch\u00E9 se\u2019 vivo anco,\r\nsappi che \u2019l mio vicin Vital\u00EFano\r\nseder\u00E0 qui dal mio sinistro fianco.\r\n\r\nCon questi Fiorentin son padoano:\r\nspesse f\u00EFate mi \u2019ntronan li orecchi\r\ngridando: \u201CVegna \u2019l cavalier sovrano,\r\n\r\nche recher\u00E0 la tasca con tre becchi!\u201D\u00BB.\r\nQui distorse la bocca e di fuor trasse\r\nla lingua, come bue che \u2019l naso lecchi.\r\n\r\nE io, temendo no \u2019l pi\u00F9 star crucciasse\r\nlui che di poco star m\u2019avea \u2019mmonito,\r\ntorna\u2019mi in dietro da l\u2019anime lasse.\r\n\r\nTrova\u2019 il duca mio ch\u2019era salito\r\ngi\u00E0 su la groppa del fiero animale,\r\ne disse a me: \u00ABOr sie forte e ardito.\r\n\r\nOmai si scende per s\u00EC fatte scale;\r\nmonta dinanzi, ch\u2019i\u2019 voglio esser mezzo,\r\ns\u00EC che la coda non possa far male\u00BB.\r\n\r\nQual \u00E8 colui che s\u00EC presso ha \u2019l riprezzo\r\nde la quartana, c\u2019ha gi\u00E0 l\u2019unghie smorte,\r\ne triema tutto pur guardando \u2019l rezzo,\r\n\r\ntal divenn\u2019 io a le parole porte;\r\nma vergogna mi f\u00E9 le sue minacce,\r\nche innanzi a buon segnor fa servo forte.\r\n\r\nI\u2019 m\u2019assettai in su quelle spallacce;\r\ns\u00EC volli dir, ma la voce non venne\r\ncom\u2019 io credetti: \u2018Fa che tu m\u2019abbracce\u2019.\r\n\r\nMa esso, ch\u2019altra volta mi sovvenne\r\nad altro forse, tosto ch\u2019i\u2019 montai\r\ncon le braccia m\u2019avvinse e mi sostenne;\r\n\r\ne disse: \u00ABGer\u00EFon, moviti omai:\r\nle rote larghe, e lo scender sia poco;\r\npensa la nova soma che tu hai\u00BB.\r\n\r\nCome la navicella esce di loco\r\nin dietro in dietro, s\u00EC quindi si tolse;\r\ne poi ch\u2019al tutto si sent\u00EC a gioco,\r\n\r\nl\u00E0 \u2019v\u2019 era \u2019l petto, la coda rivolse,\r\ne quella tesa, come anguilla, mosse,\r\ne con le branche l\u2019aere a s\u00E9 raccolse.\r\n\r\nMaggior paura non credo che fosse\r\nquando Fetonte abbandon\u00F2 li freni,\r\nper che \u2019l ciel, come pare ancor, si cosse;\r\n\r\nn\u00E9 quando Icaro misero le reni\r\nsent\u00EC spennar per la scaldata cera,\r\ngridando il padre a lui \u00ABMala via tieni!\u00BB,\r\n\r\nche fu la mia, quando vidi ch\u2019i\u2019 era\r\nne l\u2019aere d\u2019ogne parte, e vidi spenta\r\nogne veduta fuor che de la fera.\r\n\r\nElla sen va notando lenta lenta;\r\nrota e discende, ma non me n\u2019accorgo\r\nse non che al viso e di sotto mi venta.\r\n\r\nIo sentia gi\u00E0 da la man destra il gorgo\r\nfar sotto noi un orribile scroscio,\r\nper che con li occhi \u2019n gi\u00F9 la testa sporgo.\r\n\r\nAllor fu\u2019 io pi\u00F9 timido a lo stoscio,\r\nper\u00F2 ch\u2019i\u2019 vidi fuochi e senti\u2019 pianti;\r\nond\u2019 io tremando tutto mi raccoscio.\r\n\r\nE vidi poi, ch\u00E9 nol vedea davanti,\r\nlo scendere e \u2019l girar per li gran mali\r\nche s\u2019appressavan da diversi canti.\r\n\r\nCome \u2019l falcon ch\u2019\u00E8 stato assai su l\u2019ali,\r\nche sanza veder logoro o uccello\r\nfa dire al falconiere \u00ABOm\u00E8, tu cali!\u00BB,\r\n\r\ndiscende lasso onde si move isnello,\r\nper cento rote, e da lunge si pone\r\ndal suo maestro, disdegnoso e fello;\r\n\r\ncos\u00EC ne puose al fondo Ger\u00EFone\r\nal pi\u00E8 al pi\u00E8 de la stagliata rocca,\r\ne, discarcate le nostre persone,\r\n\r\nsi dilegu\u00F2 come da corda cocca.\r\n\r\n\r\n\r\n\r\nInferno\r\nCanto XVIII\r\n\r\n\r\nLuogo \u00E8 in inferno detto Malebolge,\r\ntutto di pietra di color ferrigno,\r\ncome la cerchia che dintorno il volge.\r\n\r\nNel dritto mezzo del campo maligno\r\nvaneggia un pozzo assai largo e profondo,\r\ndi cui suo loco dicer\u00F2 l\u2019ordigno.\r\n\r\nQuel cinghio che rimane adunque \u00E8 tondo\r\ntra \u2019l pozzo e \u2019l pi\u00E8 de l\u2019alta ripa dura,\r\ne ha distinto in dieci valli il fondo.\r\n\r\nQuale, dove per guardia de le mura\r\npi\u00F9 e pi\u00F9 fossi cingon li castelli,\r\nla parte dove son rende figura,\r\n\r\ntale imagine quivi facean quelli;\r\ne come a tai fortezze da\u2019 lor sogli\r\na la ripa di fuor son ponticelli,\r\n\r\ncos\u00EC da imo de la roccia scogli\r\nmovien che ricidien li argini e \u2019 fossi\r\ninfino al pozzo che i tronca e raccogli.\r\n\r\nIn questo luogo, de la schiena scossi\r\ndi Ger\u00EFon, trovammoci; e \u2019l poeta\r\ntenne a sinistra, e io dietro mi mossi.\r\n\r\nA la man destra vidi nova pieta,\r\nnovo tormento e novi frustatori,\r\ndi che la prima bolgia era repleta.\r\n\r\nNel fondo erano ignudi i peccatori;\r\ndal mezzo in qua ci venien verso \u2019l volto,\r\ndi l\u00E0 con noi, ma con passi maggiori,\r\n\r\ncome i Roman per l\u2019essercito molto,\r\nl\u2019anno del giubileo, su per lo ponte\r\nhanno a passar la gente modo colto,\r\n\r\nche da l\u2019un lato tutti hanno la fronte\r\nverso \u2019l castello e vanno a Santo Pietro,\r\nda l\u2019altra sponda vanno verso \u2019l monte.\r\n\r\nDi qua, di l\u00E0, su per lo sasso tetro\r\nvidi demon cornuti con gran ferze,\r\nche li battien crudelmente di retro.\r\n\r\nAhi come facean lor levar le berze\r\na le prime percosse! gi\u00E0 nessuno\r\nle seconde aspettava n\u00E9 le terze.\r\n\r\nMentr\u2019 io andava, li occhi miei in uno\r\nfuro scontrati; e io s\u00EC tosto dissi:\r\n\u00ABGi\u00E0 di veder costui non son digiuno\u00BB.\r\n\r\nPer ch\u2019\u00EFo a figurarlo i piedi affissi;\r\ne \u2019l dolce duca meco si ristette,\r\ne assentio ch\u2019alquanto in dietro gissi.\r\n\r\nE quel frustato celar si credette\r\nbassando \u2019l viso; ma poco li valse,\r\nch\u2019io dissi: \u00ABO tu che l\u2019occhio a terra gette,\r\n\r\nse le fazion che porti non son false,\r\nVenedico se\u2019 tu Caccianemico.\r\nMa che ti mena a s\u00EC pungenti salse?\u00BB.\r\n\r\nEd elli a me: \u00ABMal volontier lo dico;\r\nma sforzami la tua chiara favella,\r\nche mi fa sovvenir del mondo antico.\r\n\r\nI\u2019 fui colui che la Ghisolabella\r\ncondussi a far la voglia del marchese,\r\ncome che suoni la sconcia novella.\r\n\r\nE non pur io qui piango bolognese;\r\nanzi n\u2019\u00E8 questo loco tanto pieno,\r\nche tante lingue non son ora apprese\r\n\r\na dicer \u2018sipa\u2019 tra S\u00E0vena e Reno;\r\ne se di ci\u00F2 vuoi fede o testimonio,\r\nr\u00E8cati a mente il nostro avaro seno\u00BB.\r\n\r\nCos\u00EC parlando il percosse un demonio\r\nde la sua scur\u00EFada, e disse: \u00ABVia,\r\nruffian! qui non son femmine da conio\u00BB.\r\n\r\nI\u2019 mi raggiunsi con la scorta mia;\r\nposcia con pochi passi divenimmo\r\nl\u00E0 \u2019v\u2019 uno scoglio de la ripa uscia.\r\n\r\nAssai leggeramente quel salimmo;\r\ne v\u00F2lti a destra su per la sua scheggia,\r\nda quelle cerchie etterne ci partimmo.\r\n\r\nQuando noi fummo l\u00E0 dov\u2019 el vaneggia\r\ndi sotto per dar passo a li sferzati,\r\nlo duca disse: \u00ABAttienti, e fa che feggia\r\n\r\nlo viso in te di quest\u2019 altri mal nati,\r\nai quali ancor non vedesti la faccia\r\nper\u00F2 che son con noi insieme andati\u00BB.\r\n\r\nDel vecchio ponte guardavam la traccia\r\nche ven\u00ECa verso noi da l\u2019altra banda,\r\ne che la ferza similmente scaccia.\r\n\r\nE \u2019l buon maestro, sanza mia dimanda,\r\nmi disse: \u00ABGuarda quel grande che vene,\r\ne per dolor non par lagrime spanda:\r\n\r\nquanto aspetto reale ancor ritene!\r\nQuelli \u00E8 Ias\u00F3n, che per cuore e per senno\r\nli Colchi del monton privati f\u00E9ne.\r\n\r\nEllo pass\u00F2 per l\u2019isola di Lenno\r\npoi che l\u2019ardite femmine spietate\r\ntutti li maschi loro a morte dienno.\r\n\r\nIvi con segni e con parole ornate\r\nIsifile ingann\u00F2, la giovinetta\r\nche prima avea tutte l\u2019altre ingannate.\r\n\r\nLasciolla quivi, gravida, soletta;\r\ntal colpa a tal martiro lui condanna;\r\ne anche di Medea si fa vendetta.\r\n\r\nCon lui sen va chi da tal parte inganna;\r\ne questo basti de la prima valle\r\nsapere e di color che \u2019n s\u00E9 assanna\u00BB.\r\n\r\nGi\u00E0 eravam l\u00E0 \u2019ve lo stretto calle\r\ncon l\u2019argine secondo s\u2019incrocicchia,\r\ne fa di quello ad un altr\u2019 arco spalle.\r\n\r\nQuindi sentimmo gente che si nicchia\r\nne l\u2019altra bolgia e che col muso scuffa,\r\ne s\u00E9 medesma con le palme picchia.\r\n\r\nLe ripe eran grommate d\u2019una muffa,\r\nper l\u2019alito di gi\u00F9 che vi s\u2019appasta,\r\nche con li occhi e col naso facea zuffa.\r\n\r\nLo fondo \u00E8 cupo s\u00EC, che non ci basta\r\nloco a veder sanza montare al dosso\r\nde l\u2019arco, ove lo scoglio pi\u00F9 sovrasta.\r\n\r\nQuivi venimmo; e quindi gi\u00F9 nel fosso\r\nvidi gente attuffata in uno sterco\r\nche da li uman privadi parea mosso.\r\n\r\nE mentre ch\u2019io l\u00E0 gi\u00F9 con l\u2019occhio cerco,\r\nvidi un col capo s\u00EC di merda lordo,\r\nche non par\u00EBa s\u2019era laico o cherco.\r\n\r\nQuei mi sgrid\u00F2: \u00ABPerch\u00E9 se\u2019 tu s\u00EC gordo\r\ndi riguardar pi\u00F9 me che li altri brutti?\u00BB.\r\nE io a lui: \u00ABPerch\u00E9, se ben ricordo,\r\n\r\ngi\u00E0 t\u2019ho veduto coi capelli asciutti,\r\ne se\u2019 Alessio Interminei da Lucca:\r\nper\u00F2 t\u2019adocchio pi\u00F9 che li altri tutti\u00BB.\r\n\r\nEd elli allor, battendosi la zucca:\r\n\u00ABQua gi\u00F9 m\u2019hanno sommerso le lusinghe\r\nond\u2019 io non ebbi mai la lingua stucca\u00BB.\r\n\r\nAppresso ci\u00F2 lo duca \u00ABFa che pinghe\u00BB,\r\nmi disse, \u00ABil viso un poco pi\u00F9 avante,\r\ns\u00EC che la faccia ben con l\u2019occhio attinghe\r\n\r\ndi quella sozza e scapigliata fante\r\nche l\u00E0 si graffia con l\u2019unghie merdose,\r\ne or s\u2019accoscia e ora \u00E8 in piedi stante.\r\n\r\nTa\u00EFde \u00E8, la puttana che rispuose\r\nal drudo suo quando disse \u201CHo io grazie\r\ngrandi apo te?\u201D: \u201CAnzi maravigliose!\u201D.\r\n\r\nE quinci sian le nostre viste sazie\u00BB.\r\n\r\n\r\n\r\n\r\nInferno\r\nCanto XIX\r\n\r\n\r\nO Simon mago, o miseri seguaci\r\nche le cose di Dio, che di bontate\r\ndeon essere spose, e voi rapaci\r\n\r\nper oro e per argento avolterate,\r\nor convien che per voi suoni la tromba,\r\nper\u00F2 che ne la terza bolgia state.\r\n\r\nGi\u00E0 eravamo, a la seguente tomba,\r\nmontati de lo scoglio in quella parte\r\nch\u2019a punto sovra mezzo \u2019l fosso piomba.\r\n\r\nO somma sap\u00EFenza, quanta \u00E8 l\u2019arte\r\nche mostri in cielo, in terra e nel mal mondo,\r\ne quanto giusto tua virt\u00F9 comparte!\r\n\r\nIo vidi per le coste e per lo fondo\r\npiena la pietra livida di f\u00F3ri,\r\nd\u2019un largo tutti e ciascun era tondo.\r\n\r\nNon mi parean men ampi n\u00E9 maggiori\r\nche que\u2019 che son nel mio bel San Giovanni,\r\nfatti per loco d\u2019i battezzatori;\r\n\r\nl\u2019un de li quali, ancor non \u00E8 molt\u2019 anni,\r\nrupp\u2019 io per un che dentro v\u2019annegava:\r\ne questo sia suggel ch\u2019ogn\u2019 omo sganni.\r\n\r\nFuor de la bocca a ciascun soperchiava\r\nd\u2019un peccator li piedi e de le gambe\r\ninfino al grosso, e l\u2019altro dentro stava.\r\n\r\nLe piante erano a tutti accese intrambe;\r\nper che s\u00EC forte guizzavan le giunte,\r\nche spezzate averien ritorte e strambe.\r\n\r\nQual suole il fiammeggiar de le cose unte\r\nmuoversi pur su per la strema buccia,\r\ntal era l\u00EC dai calcagni a le punte.\r\n\r\n\u00ABChi \u00E8 colui, maestro, che si cruccia\r\nguizzando pi\u00F9 che li altri suoi consorti\u00BB,\r\ndiss\u2019 io, \u00ABe cui pi\u00F9 roggia fiamma succia?\u00BB.\r\n\r\nEd elli a me: \u00ABSe tu vuo\u2019 ch\u2019i\u2019 ti porti\r\nl\u00E0 gi\u00F9 per quella ripa che pi\u00F9 giace,\r\nda lui saprai di s\u00E9 e de\u2019 suoi torti\u00BB.\r\n\r\nE io: \u00ABTanto m\u2019\u00E8 bel, quanto a te piace:\r\ntu se\u2019 segnore, e sai ch\u2019i\u2019 non mi parto\r\ndal tuo volere, e sai quel che si tace\u00BB.\r\n\r\nAllor venimmo in su l\u2019argine quarto;\r\nvolgemmo e discendemmo a mano stanca\r\nl\u00E0 gi\u00F9 nel fondo foracchiato e arto.\r\n\r\nLo buon maestro ancor de la sua anca\r\nnon mi dipuose, s\u00EC mi giunse al rotto\r\ndi quel che si piangeva con la zanca.\r\n\r\n\u00ABO qual che se\u2019 che \u2019l di s\u00F9 tien di sotto,\r\nanima trista come pal commessa\u00BB,\r\ncomincia\u2019 io a dir, \u00ABse puoi, fa motto\u00BB.\r\n\r\nIo stava come \u2019l frate che confessa\r\nlo perfido assessin, che, poi ch\u2019\u00E8 fitto,\r\nrichiama lui per che la morte cessa.\r\n\r\nEd el grid\u00F2: \u00ABSe\u2019 tu gi\u00E0 cost\u00EC ritto,\r\nse\u2019 tu gi\u00E0 cost\u00EC ritto, Bonifazio?\r\nDi parecchi anni mi ment\u00EC lo scritto.\r\n\r\nSe\u2019 tu s\u00EC tosto di quell\u2019 aver sazio\r\nper lo qual non temesti t\u00F2rre a \u2019nganno\r\nla bella donna, e poi di farne strazio?\u00BB.\r\n\r\nTal mi fec\u2019 io, quai son color che stanno,\r\nper non intender ci\u00F2 ch\u2019\u00E8 lor risposto,\r\nquasi scornati, e risponder non sanno.\r\n\r\nAllor Virgilio disse: \u00ABDilli tosto:\r\n\u201CNon son colui, non son colui che credi\u201D\u00BB;\r\ne io rispuosi come a me fu imposto.\r\n\r\nPer che lo spirto tutti storse i piedi;\r\npoi, sospirando e con voce di pianto,\r\nmi disse: \u00ABDunque che a me richiedi?\r\n\r\nSe di saper ch\u2019i\u2019 sia ti cal cotanto,\r\nche tu abbi per\u00F2 la ripa corsa,\r\nsappi ch\u2019i\u2019 fui vestito del gran manto;\r\n\r\ne veramente fui figliuol de l\u2019orsa,\r\ncupido s\u00EC per avanzar li orsatti,\r\nche s\u00F9 l\u2019avere e qui me misi in borsa.\r\n\r\nDi sotto al capo mio son li altri tratti\r\nche precedetter me simoneggiando,\r\nper le fessure de la pietra piatti.\r\n\r\nL\u00E0 gi\u00F9 cascher\u00F2 io altres\u00EC quando\r\nverr\u00E0 colui ch\u2019i\u2019 credea che tu fossi,\r\nallor ch\u2019i\u2019 feci \u2019l s\u00F9bito dimando.\r\n\r\nMa pi\u00F9 \u00E8 \u2019l tempo gi\u00E0 che i pi\u00E8 mi cossi\r\ne ch\u2019i\u2019 son stato cos\u00EC sottosopra,\r\nch\u2019el non star\u00E0 piantato coi pi\u00E8 rossi:\r\n\r\nch\u00E9 dopo lui verr\u00E0 di pi\u00F9 laida opra,\r\ndi ver\u2019 ponente, un pastor sanza legge,\r\ntal che convien che lui e me ricuopra.\r\n\r\nNuovo Ias\u00F3n sar\u00E0, di cui si legge\r\nne\u2019 Maccabei; e come a quel fu molle\r\nsuo re, cos\u00EC fia lui chi Francia regge\u00BB.\r\n\r\nIo non so s\u2019i\u2019 mi fui qui troppo folle,\r\nch\u2019i\u2019 pur rispuosi lui a questo metro:\r\n\u00ABDeh, or mi d\u00EC: quanto tesoro volle\r\n\r\nNostro Segnore in prima da san Pietro\r\nch\u2019ei ponesse le chiavi in sua bal\u00ECa?\r\nCerto non chiese se non \u201CViemmi retro\u201D.\r\n\r\nN\u00E9 Pier n\u00E9 li altri tolsero a Matia\r\noro od argento, quando fu sortito\r\nal loco che perd\u00E9 l\u2019anima ria.\r\n\r\nPer\u00F2 ti sta, ch\u00E9 tu se\u2019 ben punito;\r\ne guarda ben la mal tolta moneta\r\nch\u2019esser ti fece contra Carlo ardito.\r\n\r\nE se non fosse ch\u2019ancor lo mi vieta\r\nla reverenza de le somme chiavi\r\nche tu tenesti ne la vita lieta,\r\n\r\nio userei parole ancor pi\u00F9 gravi;\r\nch\u00E9 la vostra avarizia il mondo attrista,\r\ncalcando i buoni e sollevando i pravi.\r\n\r\nDi voi pastor s\u2019accorse il Vangelista,\r\nquando colei che siede sopra l\u2019acque\r\nputtaneggiar coi regi a lui fu vista;\r\n\r\nquella che con le sette teste nacque,\r\ne da le diece corna ebbe argomento,\r\nfin che virtute al suo marito piacque.\r\n\r\nFatto v\u2019avete dio d\u2019oro e d\u2019argento;\r\ne che altro \u00E8 da voi a l\u2019idolatre,\r\nse non ch\u2019elli uno, e voi ne orate cento?\r\n\r\nAhi, Costantin, di quanto mal fu matre,\r\nnon la tua conversion, ma quella dote\r\nche da te prese il primo ricco patre!\u00BB.\r\n\r\nE mentr\u2019 io li cantava cotai note,\r\no ira o cosc\u00EFenza che \u2019l mordesse,\r\nforte spingava con ambo le piote.\r\n\r\nI\u2019 credo ben ch\u2019al mio duca piacesse,\r\ncon s\u00EC contenta labbia sempre attese\r\nlo suon de le parole vere espresse.\r\n\r\nPer\u00F2 con ambo le braccia mi prese;\r\ne poi che tutto su mi s\u2019ebbe al petto,\r\nrimont\u00F2 per la via onde discese.\r\n\r\nN\u00E9 si stanc\u00F2 d\u2019avermi a s\u00E9 distretto,\r\ns\u00EC men port\u00F2 sovra \u2019l colmo de l\u2019arco\r\nche dal quarto al quinto argine \u00E8 tragetto.\r\n\r\nQuivi soavemente spuose il carco,\r\nsoave per lo scoglio sconcio ed erto\r\nche sarebbe a le capre duro varco.\r\n\r\nIndi un altro vallon mi fu scoperto.\r\n\r\n\r\n\r\n\r\nInferno\r\nCanto XX\r\n\r\n\r\nDi nova pena mi conven far versi\r\ne dar matera al ventesimo canto\r\nde la prima canzon, ch\u2019\u00E8 d\u2019i sommersi.\r\n\r\nIo era gi\u00E0 disposto tutto quanto\r\na riguardar ne lo scoperto fondo,\r\nche si bagnava d\u2019angoscioso pianto;\r\n\r\ne vidi gente per lo vallon tondo\r\nvenir, tacendo e lagrimando, al passo\r\nche fanno le letane in questo mondo.\r\n\r\nCome \u2019l viso mi scese in lor pi\u00F9 basso,\r\nmirabilmente apparve esser travolto\r\nciascun tra \u2019l mento e \u2019l principio del casso,\r\n\r\nch\u00E9 da le reni era tornato \u2019l volto,\r\ne in dietro venir li convenia,\r\nperch\u00E9 \u2019l veder dinanzi era lor tolto.\r\n\r\nForse per forza gi\u00E0 di parlasia\r\nsi travolse cos\u00EC alcun del tutto;\r\nma io nol vidi, n\u00E9 credo che sia.\r\n\r\nSe Dio ti lasci, lettor, prender frutto\r\ndi tua lezione, or pensa per te stesso\r\ncom\u2019 io potea tener lo viso asciutto,\r\n\r\nquando la nostra imagine di presso\r\nvidi s\u00EC torta, che \u2019l pianto de li occhi\r\nle natiche bagnava per lo fesso.\r\n\r\nCerto io piangea, poggiato a un de\u2019 rocchi\r\ndel duro scoglio, s\u00EC che la mia scorta\r\nmi disse: \u00ABAncor se\u2019 tu de li altri sciocchi?\r\n\r\nQui vive la piet\u00E0 quand\u2019 \u00E8 ben morta;\r\nchi \u00E8 pi\u00F9 scellerato che colui\r\nche al giudicio divin passion comporta?\r\n\r\nDrizza la testa, drizza, e vedi a cui\r\ns\u2019aperse a li occhi d\u2019i Teban la terra;\r\nper ch\u2019ei gridavan tutti: \u201CDove rui,\r\n\r\nAnf\u00EFarao? perch\u00E9 lasci la guerra?\u201D.\r\nE non rest\u00F2 di ruinare a valle\r\nfino a Min\u00F2s che ciascheduno afferra.\r\n\r\nMira c\u2019ha fatto petto de le spalle;\r\nperch\u00E9 volle veder troppo davante,\r\ndi retro guarda e fa retroso calle.\r\n\r\nVedi Tiresia, che mut\u00F2 sembiante\r\nquando di maschio femmina divenne,\r\ncangiandosi le membra tutte quante;\r\n\r\ne prima, poi, ribatter li convenne\r\nli duo serpenti avvolti, con la verga,\r\nche r\u00EFavesse le maschili penne.\r\n\r\nAronta \u00E8 quel ch\u2019al ventre li s\u2019atterga,\r\nche ne\u2019 monti di Luni, dove ronca\r\nlo Carrarese che di sotto alberga,\r\n\r\nebbe tra \u2019 bianchi marmi la spelonca\r\nper sua dimora; onde a guardar le stelle\r\ne \u2019l mar non li era la veduta tronca.\r\n\r\nE quella che ricuopre le mammelle,\r\nche tu non vedi, con le trecce sciolte,\r\ne ha di l\u00E0 ogne pilosa pelle,\r\n\r\nManto fu, che cerc\u00F2 per terre molte;\r\nposcia si puose l\u00E0 dove nacqu\u2019 io;\r\nonde un poco mi piace che m\u2019ascolte.\r\n\r\nPoscia che \u2019l padre suo di vita usc\u00ECo\r\ne venne serva la citt\u00E0 di Baco,\r\nquesta gran tempo per lo mondo gio.\r\n\r\nSuso in Italia bella giace un laco,\r\na pi\u00E8 de l\u2019Alpe che serra Lamagna\r\nsovra Tiralli, c\u2019ha nome Benaco.\r\n\r\nPer mille fonti, credo, e pi\u00F9 si bagna\r\ntra Garda e Val Camonica e Pennino\r\nde l\u2019acqua che nel detto laco stagna.\r\n\r\nLoco \u00E8 nel mezzo l\u00E0 dove \u2019l trentino\r\npastore e quel di Brescia e \u2019l veronese\r\nsegnar poria, s\u2019e\u2019 fesse quel cammino.\r\n\r\nSiede Peschiera, bello e forte arnese\r\nda fronteggiar Bresciani e Bergamaschi,\r\nove la riva \u2019ntorno pi\u00F9 discese.\r\n\r\nIvi convien che tutto quanto caschi\r\nci\u00F2 che \u2019n grembo a Benaco star non pu\u00F2,\r\ne fassi fiume gi\u00F9 per verdi paschi.\r\n\r\nTosto che l\u2019acqua a correr mette co,\r\nnon pi\u00F9 Benaco, ma Mencio si chiama\r\nfino a Governol, dove cade in Po.\r\n\r\nNon molto ha corso, ch\u2019el trova una lama,\r\nne la qual si distende e la \u2019mpaluda;\r\ne suol di state talor essere grama.\r\n\r\nQuindi passando la vergine cruda\r\nvide terra, nel mezzo del pantano,\r\nsanza coltura e d\u2019abitanti nuda.\r\n\r\nL\u00EC, per fuggire ogne consorzio umano,\r\nristette con suoi servi a far sue arti,\r\ne visse, e vi lasci\u00F2 suo corpo vano.\r\n\r\nLi uomini poi che \u2019ntorno erano sparti\r\ns\u2019accolsero a quel loco, ch\u2019era forte\r\nper lo pantan ch\u2019avea da tutte parti.\r\n\r\nFer la citt\u00E0 sovra quell\u2019 ossa morte;\r\ne per colei che \u2019l loco prima elesse,\r\nMant\u00FCa l\u2019appellar sanz\u2019 altra sorte.\r\n\r\nGi\u00E0 fuor le genti sue dentro pi\u00F9 spesse,\r\nprima che la mattia da Casalodi\r\nda Pinamonte inganno ricevesse.\r\n\r\nPer\u00F2 t\u2019assenno che, se tu mai odi\r\noriginar la mia terra altrimenti,\r\nla verit\u00E0 nulla menzogna frodi\u00BB.\r\n\r\nE io: \u00ABMaestro, i tuoi ragionamenti\r\nmi son s\u00EC certi e prendon s\u00EC mia fede,\r\nche li altri mi sarien carboni spenti.\r\n\r\nMa dimmi, de la gente che procede,\r\nse tu ne vedi alcun degno di nota;\r\nch\u00E9 solo a ci\u00F2 la mia mente rifiede\u00BB.\r\n\r\nAllor mi disse: \u00ABQuel che da la gota\r\nporge la barba in su le spalle brune,\r\nfu\u2014quando Grecia fu di maschi v\u00F2ta,\r\n\r\ns\u00EC ch\u2019a pena rimaser per le cune\u2014\r\naugure, e diede \u2019l punto con Calcanta\r\nin Aulide a tagliar la prima fune.\r\n\r\nEuripilo ebbe nome, e cos\u00EC \u2019l canta\r\nl\u2019alta mia traged\u00ECa in alcun loco:\r\nben lo sai tu che la sai tutta quanta.\r\n\r\nQuell\u2019 altro che ne\u2019 fianchi \u00E8 cos\u00EC poco,\r\nMichele Scotto fu, che veramente\r\nde le magiche frode seppe \u2019l gioco.\r\n\r\nVedi Guido Bonatti; vedi Asdente,\r\nch\u2019avere inteso al cuoio e a lo spago\r\nora vorrebbe, ma tardi si pente.\r\n\r\nVedi le triste che lasciaron l\u2019ago,\r\nla spuola e \u2019l fuso, e fecersi \u2019ndivine;\r\nfecer malie con erbe e con imago.\r\n\r\nMa vienne omai, ch\u00E9 gi\u00E0 tiene \u2019l confine\r\nd\u2019amendue li emisperi e tocca l\u2019onda\r\nsotto Sobilia Caino e le spine;\r\n\r\ne gi\u00E0 iernotte fu la luna tonda:\r\nben ten de\u2019 ricordar, ch\u00E9 non ti nocque\r\nalcuna volta per la selva fonda\u00BB.\r\n\r\nS\u00EC mi parlava, e andavamo introcque.\r\n\r\n\r\n\r\n\r\nInferno\r\nCanto XXI\r\n\r\n\r\nCos\u00EC di ponte in ponte, altro parlando\r\nche la mia comed\u00ECa cantar non cura,\r\nvenimmo; e tenavamo \u2019l colmo, quando\r\n\r\nrestammo per veder l\u2019altra fessura\r\ndi Malebolge e li altri pianti vani;\r\ne vidila mirabilmente oscura.\r\n\r\nQuale ne l\u2019arzan\u00E0 de\u2019 Viniziani\r\nbolle l\u2019inverno la tenace pece\r\na rimpalmare i legni lor non sani,\r\n\r\nch\u00E9 navicar non ponno\u2014in quella vece\r\nchi fa suo legno novo e chi ristoppa\r\nle coste a quel che pi\u00F9 v\u00EFaggi fece;\r\n\r\nchi ribatte da proda e chi da poppa;\r\naltri fa remi e altri volge sarte;\r\nchi terzeruolo e artimon rintoppa\u2014:\r\n\r\ntal, non per foco ma per divin\u2019 arte,\r\nbollia l\u00E0 giuso una pegola spessa,\r\nche \u2019nviscava la ripa d\u2019ogne parte.\r\n\r\nI\u2019 vedea lei, ma non ved\u00EBa in essa\r\nmai che le bolle che \u2019l bollor levava,\r\ne gonfiar tutta, e riseder compressa.\r\n\r\nMentr\u2019 io l\u00E0 gi\u00F9 fisamente mirava,\r\nlo duca mio, dicendo \u00ABGuarda, guarda!\u00BB,\r\nmi trasse a s\u00E9 del loco dov\u2019 io stava.\r\n\r\nAllor mi volsi come l\u2019uom cui tarda\r\ndi veder quel che li convien fuggire\r\ne cui paura s\u00F9bita sgagliarda,\r\n\r\nche, per veder, non indugia \u2019l partire:\r\ne vidi dietro a noi un diavol nero\r\ncorrendo su per lo scoglio venire.\r\n\r\nAhi quant\u2019 elli era ne l\u2019aspetto fero!\r\ne quanto mi parea ne l\u2019atto acerbo,\r\ncon l\u2019ali aperte e sovra i pi\u00E8 leggero!\r\n\r\nL\u2019omero suo, ch\u2019era aguto e superbo,\r\ncarcava un peccator con ambo l\u2019anche,\r\ne quei tenea de\u2019 pi\u00E8 ghermito \u2019l nerbo.\r\n\r\nDel nostro ponte disse: \u00ABO Malebranche,\r\necco un de li anz\u00EFan di Santa Zita!\r\nMettetel sotto, ch\u2019i\u2019 torno per anche\r\n\r\na quella terra, che n\u2019\u00E8 ben fornita:\r\nogn\u2019 uom v\u2019\u00E8 barattier, fuor che Bonturo;\r\ndel no, per li denar, vi si fa ita\u00BB.\r\n\r\nL\u00E0 gi\u00F9 \u2019l butt\u00F2, e per lo scoglio duro\r\nsi volse; e mai non fu mastino sciolto\r\ncon tanta fretta a seguitar lo furo.\r\n\r\nQuel s\u2019attuff\u00F2, e torn\u00F2 s\u00F9 convolto;\r\nma i demon che del ponte avean coperchio,\r\ngridar: \u00ABQui non ha loco il Santo Volto!\r\n\r\nqui si nuota altrimenti che nel Serchio!\r\nPer\u00F2, se tu non vuo\u2019 di nostri graffi,\r\nnon far sopra la pegola soverchio\u00BB.\r\n\r\nPoi l\u2019addentar con pi\u00F9 di cento raffi,\r\ndisser: \u00ABCoverto convien che qui balli,\r\ns\u00EC che, se puoi, nascosamente accaffi\u00BB.\r\n\r\nNon altrimenti i cuoci a\u2019 lor vassalli\r\nfanno attuffare in mezzo la caldaia\r\nla carne con li uncin, perch\u00E9 non galli.\r\n\r\nLo buon maestro \u00ABAcci\u00F2 che non si paia\r\nche tu ci sia\u00BB, mi disse, \u00ABgi\u00F9 t\u2019acquatta\r\ndopo uno scheggio, ch\u2019alcun schermo t\u2019aia;\r\n\r\ne per nulla offension che mi sia fatta,\r\nnon temer tu, ch\u2019i\u2019 ho le cose conte,\r\nperch\u2019 altra volta fui a tal baratta\u00BB.\r\n\r\nPoscia pass\u00F2 di l\u00E0 dal co del ponte;\r\ne com\u2019 el giunse in su la ripa sesta,\r\nmestier li fu d\u2019aver sicura fronte.\r\n\r\nCon quel furore e con quella tempesta\r\nch\u2019escono i cani a dosso al poverello\r\nche di s\u00F9bito chiede ove s\u2019arresta,\r\n\r\nusciron quei di sotto al ponticello,\r\ne volser contra lui tutt\u2019 i runcigli;\r\nma el grid\u00F2: \u00ABNessun di voi sia fello!\r\n\r\nInnanzi che l\u2019uncin vostro mi pigli,\r\ntraggasi avante l\u2019un di voi che m\u2019oda,\r\ne poi d\u2019arruncigliarmi si consigli\u00BB.\r\n\r\nTutti gridaron: \u00ABVada Malacoda!\u00BB;\r\nper ch\u2019un si mosse\u2014e li altri stetter fermi\u2014\r\ne venne a lui dicendo: \u00ABChe li approda?\u00BB.\r\n\r\n\u00ABCredi tu, Malacoda, qui vedermi\r\nesser venuto\u00BB, disse \u2019l mio maestro,\r\n\u00ABsicuro gi\u00E0 da tutti vostri schermi,\r\n\r\nsanza voler divino e fato destro?\r\nLascian\u2019 andar, ch\u00E9 nel cielo \u00E8 voluto\r\nch\u2019i\u2019 mostri altrui questo cammin silvestro\u00BB.\r\n\r\nAllor li fu l\u2019orgoglio s\u00EC caduto,\r\nch\u2019e\u2019 si lasci\u00F2 cascar l\u2019uncino a\u2019 piedi,\r\ne disse a li altri: \u00ABOmai non sia feruto\u00BB.\r\n\r\nE \u2019l duca mio a me: \u00ABO tu che siedi\r\ntra li scheggion del ponte quatto quatto,\r\nsicuramente omai a me ti riedi\u00BB.\r\n\r\nPer ch\u2019io mi mossi e a lui venni ratto;\r\ne i diavoli si fecer tutti avanti,\r\ns\u00EC ch\u2019io temetti ch\u2019ei tenesser patto;\r\n\r\ncos\u00EC vid\u2019 \u00EFo gi\u00E0 temer li fanti\r\nch\u2019uscivan patteggiati di Caprona,\r\nveggendo s\u00E9 tra nemici cotanti.\r\n\r\nI\u2019 m\u2019accostai con tutta la persona\r\nlungo \u2019l mio duca, e non torceva li occhi\r\nda la sembianza lor ch\u2019era non buona.\r\n\r\nEi chinavan li raffi e \u00ABVuo\u2019 che \u2019l tocchi\u00BB,\r\ndiceva l\u2019un con l\u2019altro, \u00ABin sul groppone?\u00BB.\r\nE rispondien: \u00ABS\u00EC, fa che gliel\u2019 accocchi\u00BB.\r\n\r\nMa quel demonio che tenea sermone\r\ncol duca mio, si volse tutto presto\r\ne disse: \u00ABPosa, posa, Scarmiglione!\u00BB.\r\n\r\nPoi disse a noi: \u00ABPi\u00F9 oltre andar per questo\r\niscoglio non si pu\u00F2, per\u00F2 che giace\r\ntutto spezzato al fondo l\u2019arco sesto.\r\n\r\nE se l\u2019andare avante pur vi piace,\r\nandatevene su per questa grotta;\r\npresso \u00E8 un altro scoglio che via face.\r\n\r\nIer, pi\u00F9 oltre cinqu\u2019 ore che quest\u2019 otta,\r\nmille dugento con sessanta sei\r\nanni compi\u00E9 che qui la via fu rotta.\r\n\r\nIo mando verso l\u00E0 di questi miei\r\na riguardar s\u2019alcun se ne sciorina;\r\ngite con lor, che non saranno rei\u00BB.\r\n\r\n\u00ABTra\u2019ti avante, Alichino, e Calcabrina\u00BB,\r\ncominci\u00F2 elli a dire, \u00ABe tu, Cagnazzo;\r\ne Barbariccia guidi la decina.\r\n\r\nLibicocco vegn\u2019 oltre e Draghignazzo,\r\nCir\u00EFatto sannuto e Graffiacane\r\ne Farfarello e Rubicante pazzo.\r\n\r\nCercate \u2019ntorno le boglienti pane;\r\ncostor sian salvi infino a l\u2019altro scheggio\r\nche tutto intero va sovra le tane\u00BB.\r\n\r\n\u00ABOm\u00E8, maestro, che \u00E8 quel ch\u2019i\u2019 veggio?\u00BB,\r\ndiss\u2019 io, \u00ABdeh, sanza scorta andianci soli,\r\nse tu sa\u2019 ir; ch\u2019i\u2019 per me non la cheggio.\r\n\r\nSe tu se\u2019 s\u00EC accorto come suoli,\r\nnon vedi tu ch\u2019e\u2019 digrignan li denti\r\ne con le ciglia ne minaccian duoli?\u00BB.\r\n\r\nEd elli a me: \u00ABNon vo\u2019 che tu paventi;\r\nlasciali digrignar pur a lor senno,\r\nch\u2019e\u2019 fanno ci\u00F2 per li lessi dolenti\u00BB.\r\n\r\nPer l\u2019argine sinistro volta dienno;\r\nma prima avea ciascun la lingua stretta\r\ncoi denti, verso lor duca, per cenno;\r\n\r\ned elli avea del cul fatto trombetta.\r\n\r\n\r\n\r\n\r\nInferno\r\nCanto XXII\r\n\r\n\r\nIo vidi gi\u00E0 cavalier muover campo,\r\ne cominciare stormo e far lor mostra,\r\ne talvolta partir per loro scampo;\r\n\r\ncorridor vidi per la terra vostra,\r\no Aretini, e vidi gir gualdane,\r\nfedir torneamenti e correr giostra;\r\n\r\nquando con trombe, e quando con campane,\r\ncon tamburi e con cenni di castella,\r\ne con cose nostrali e con istrane;\r\n\r\nn\u00E9 gi\u00E0 con s\u00EC diversa cennamella\r\ncavalier vidi muover n\u00E9 pedoni,\r\nn\u00E9 nave a segno di terra o di stella.\r\n\r\nNoi andavam con li diece demoni.\r\nAhi fiera compagnia! ma ne la chiesa\r\ncoi santi, e in taverna coi ghiottoni.\r\n\r\nPur a la pegola era la mia \u2019ntesa,\r\nper veder de la bolgia ogne contegno\r\ne de la gente ch\u2019entro v\u2019era incesa.\r\n\r\nCome i dalfini, quando fanno segno\r\na\u2019 marinar con l\u2019arco de la schiena\r\nche s\u2019argomentin di campar lor legno,\r\n\r\ntalor cos\u00EC, ad alleggiar la pena,\r\nmostrav\u2019 alcun de\u2019 peccatori \u2019l dosso\r\ne nascondea in men che non balena.\r\n\r\nE come a l\u2019orlo de l\u2019acqua d\u2019un fosso\r\nstanno i ranocchi pur col muso fuori,\r\ns\u00EC che celano i piedi e l\u2019altro grosso,\r\n\r\ns\u00EC stavan d\u2019ogne parte i peccatori;\r\nma come s\u2019appressava Barbariccia,\r\ncos\u00EC si ritra\u00E9n sotto i bollori.\r\n\r\nI\u2019 vidi, e anco il cor me n\u2019accapriccia,\r\nuno aspettar cos\u00EC, com\u2019 elli \u2019ncontra\r\nch\u2019una rana rimane e l\u2019altra spiccia;\r\n\r\ne Graffiacan, che li era pi\u00F9 di contra,\r\nli arruncigli\u00F2 le \u2019mpegolate chiome\r\ne trassel s\u00F9, che mi parve una lontra.\r\n\r\nI\u2019 sapea gi\u00E0 di tutti quanti \u2019l nome,\r\ns\u00EC li notai quando fuorono eletti,\r\ne poi ch\u2019e\u2019 si chiamaro, attesi come.\r\n\r\n\u00ABO Rubicante, fa che tu li metti\r\nli unghioni a dosso, s\u00EC che tu lo scuoi!\u00BB,\r\ngridavan tutti insieme i maladetti.\r\n\r\nE io: \u00ABMaestro mio, fa, se tu puoi,\r\nche tu sappi chi \u00E8 lo sciagurato\r\nvenuto a man de li avversari suoi\u00BB.\r\n\r\nLo duca mio li s\u2019accost\u00F2 allato;\r\ndomandollo ond\u2019 ei fosse, e quei rispuose:\r\n\u00ABI\u2019 fui del regno di Navarra nato.\r\n\r\nMia madre a servo d\u2019un segnor mi puose,\r\nche m\u2019avea generato d\u2019un ribaldo,\r\ndistruggitor di s\u00E9 e di sue cose.\r\n\r\nPoi fui famiglia del buon re Tebaldo;\r\nquivi mi misi a far baratteria,\r\ndi ch\u2019io rendo ragione in questo caldo\u00BB.\r\n\r\nE Cir\u00EFatto, a cui di bocca uscia\r\nd\u2019ogne parte una sanna come a porco,\r\nli f\u00E9 sentir come l\u2019una sdruscia.\r\n\r\nTra male gatte era venuto \u2019l sorco;\r\nma Barbariccia il chiuse con le braccia\r\ne disse: \u00ABState in l\u00E0, mentr\u2019 io lo \u2019nforco\u00BB.\r\n\r\nE al maestro mio volse la faccia;\r\n\u00ABDomanda\u00BB, disse, \u00ABancor, se pi\u00F9 disii\r\nsaper da lui, prima ch\u2019altri \u2019l disfaccia\u00BB.\r\n\r\nLo duca dunque: \u00ABOr d\u00EC: de li altri rii\r\nconosci tu alcun che sia latino\r\nsotto la pece?\u00BB. E quelli: \u00ABI\u2019 mi partii,\r\n\r\npoco \u00E8, da un che fu di l\u00E0 vicino.\r\nCos\u00EC foss\u2019 io ancor con lui coperto,\r\nch\u2019i\u2019 non temerei unghia n\u00E9 uncino!\u00BB.\r\n\r\nE Libicocco \u00ABTroppo avem sofferto\u00BB,\r\ndisse; e preseli \u2019l braccio col runciglio,\r\ns\u00EC che, stracciando, ne port\u00F2 un lacerto.\r\n\r\nDraghignazzo anco i volle dar di piglio\r\ngiuso a le gambe; onde \u2019l decurio loro\r\nsi volse intorno intorno con mal piglio.\r\n\r\nQuand\u2019 elli un poco rappaciati fuoro,\r\na lui, ch\u2019ancor mirava sua ferita,\r\ndomand\u00F2 \u2019l duca mio sanza dimoro:\r\n\r\n\u00ABChi fu colui da cui mala partita\r\ndi\u2019 che facesti per venire a proda?\u00BB.\r\nEd ei rispuose: \u00ABFu frate Gomita,\r\n\r\nquel di Gallura, vasel d\u2019ogne froda,\r\nch\u2019ebbe i nemici di suo donno in mano,\r\ne f\u00E9 s\u00EC lor, che ciascun se ne loda.\r\n\r\nDanar si tolse e lasciolli di piano,\r\ns\u00EC com\u2019 e\u2019 dice; e ne li altri offici anche\r\nbarattier fu non picciol, ma sovrano.\r\n\r\nUsa con esso donno Michel Zanche\r\ndi Logodoro; e a dir di Sardigna\r\nle lingue lor non si sentono stanche.\r\n\r\nOm\u00E8, vedete l\u2019altro che digrigna;\r\ni\u2019 direi anche, ma i\u2019 temo ch\u2019ello\r\nnon s\u2019apparecchi a grattarmi la tigna\u00BB.\r\n\r\nE \u2019l gran proposto, v\u00F2lto a Farfarello\r\nche stralunava li occhi per fedire,\r\ndisse: \u00ABFatti \u2019n cost\u00E0, malvagio uccello!\u00BB.\r\n\r\n\u00ABSe voi volete vedere o udire\u00BB,\r\nricominci\u00F2 lo spa\u00FCrato appresso,\r\n\u00ABToschi o Lombardi, io ne far\u00F2 venire;\r\n\r\nma stieno i Malebranche un poco in cesso,\r\ns\u00EC ch\u2019ei non teman de le lor vendette;\r\ne io, seggendo in questo loco stesso,\r\n\r\nper un ch\u2019io son, ne far\u00F2 venir sette\r\nquand\u2019 io suffoler\u00F2, com\u2019 \u00E8 nostro uso\r\ndi fare allor che fori alcun si mette\u00BB.\r\n\r\nCagnazzo a cotal motto lev\u00F2 \u2019l muso,\r\ncrollando \u2019l capo, e disse: \u00ABOdi malizia\r\nch\u2019elli ha pensata per gittarsi giuso!\u00BB.\r\n\r\nOnd\u2019 ei, ch\u2019avea lacciuoli a gran divizia,\r\nrispuose: \u00ABMalizioso son io troppo,\r\nquand\u2019 io procuro a\u2019 mia maggior trestizia\u00BB.\r\n\r\nAlichin non si tenne e, di rintoppo\r\na li altri, disse a lui: \u00ABSe tu ti cali,\r\nio non ti verr\u00F2 dietro di gualoppo,\r\n\r\nma batter\u00F2 sovra la pece l\u2019ali.\r\nLascisi \u2019l collo, e sia la ripa scudo,\r\na veder se tu sol pi\u00F9 di noi vali\u00BB.\r\n\r\nO tu che leggi, udirai nuovo ludo:\r\nciascun da l\u2019altra costa li occhi volse,\r\nquel prima, ch\u2019a ci\u00F2 fare era pi\u00F9 crudo.\r\n\r\nLo Navarrese ben suo tempo colse;\r\nferm\u00F2 le piante a terra, e in un punto\r\nsalt\u00F2 e dal proposto lor si sciolse.\r\n\r\nDi che ciascun di colpa fu compunto,\r\nma quei pi\u00F9 che cagion fu del difetto;\r\nper\u00F2 si mosse e grid\u00F2: \u00ABTu se\u2019 giunto!\u00BB.\r\n\r\nMa poco i valse: ch\u00E9 l\u2019ali al sospetto\r\nnon potero avanzar; quelli and\u00F2 sotto,\r\ne quei drizz\u00F2 volando suso il petto:\r\n\r\nnon altrimenti l\u2019anitra di botto,\r\nquando \u2019l falcon s\u2019appressa, gi\u00F9 s\u2019attuffa,\r\ned ei ritorna s\u00F9 crucciato e rotto.\r\n\r\nIrato Calcabrina de la buffa,\r\nvolando dietro li tenne, invaghito\r\nche quei campasse per aver la zuffa;\r\n\r\ne come \u2019l barattier fu disparito,\r\ncos\u00EC volse li artigli al suo compagno,\r\ne fu con lui sopra \u2019l fosso ghermito.\r\n\r\nMa l\u2019altro fu bene sparvier grifagno\r\nad artigliar ben lui, e amendue\r\ncadder nel mezzo del bogliente stagno.\r\n\r\nLo caldo sghermitor s\u00F9bito fue;\r\nma per\u00F2 di levarsi era neente,\r\ns\u00EC avieno inviscate l\u2019ali sue.\r\n\r\nBarbariccia, con li altri suoi dolente,\r\nquattro ne f\u00E9 volar da l\u2019altra costa\r\ncon tutt\u2019 i raffi, e assai prestamente\r\n\r\ndi qua, di l\u00E0 discesero a la posta;\r\nporser li uncini verso li \u2019mpaniati,\r\nch\u2019eran gi\u00E0 cotti dentro da la crosta.\r\n\r\nE noi lasciammo lor cos\u00EC \u2019mpacciati.\r\n\r\n\r\n\r\n\r\nInferno\r\nCanto XXIII\r\n\r\n\r\nTaciti, soli, sanza compagnia\r\nn\u2019andavam l\u2019un dinanzi e l\u2019altro dopo,\r\ncome frati minor vanno per via.\r\n\r\nV\u00F2lt\u2019 era in su la favola d\u2019Isopo\r\nlo mio pensier per la presente rissa,\r\ndov\u2019 el parl\u00F2 de la rana e del topo;\r\n\r\nch\u00E9 pi\u00F9 non si pareggia \u2018mo\u2019 e \u2018issa\u2019\r\nche l\u2019un con l\u2019altro fa, se ben s\u2019accoppia\r\nprincipio e fine con la mente fissa.\r\n\r\nE come l\u2019un pensier de l\u2019altro scoppia,\r\ncos\u00EC nacque di quello un altro poi,\r\nche la prima paura mi f\u00E9 doppia.\r\n\r\nIo pensava cos\u00EC: \u2018Questi per noi\r\nsono scherniti con danno e con beffa\r\ns\u00EC fatta, ch\u2019assai credo che lor n\u00F2i.\r\n\r\nSe l\u2019ira sovra \u2019l mal voler s\u2019aggueffa,\r\nei ne verranno dietro pi\u00F9 crudeli\r\nche \u2019l cane a quella lievre ch\u2019elli acceffa\u2019.\r\n\r\nGi\u00E0 mi sentia tutti arricciar li peli\r\nde la paura e stava in dietro intento,\r\nquand\u2019 io dissi: \u00ABMaestro, se non celi\r\n\r\nte e me tostamente, i\u2019 ho pavento\r\nd\u2019i Malebranche. Noi li avem gi\u00E0 dietro;\r\nio li \u2019magino s\u00EC, che gi\u00E0 li sento\u00BB.\r\n\r\nE quei: \u00ABS\u2019i\u2019 fossi di piombato vetro,\r\nl\u2019imagine di fuor tua non trarrei\r\npi\u00F9 tosto a me, che quella dentro \u2019mpetro.\r\n\r\nPur mo venieno i tuo\u2019 pensier tra \u2019 miei,\r\ncon simile atto e con simile faccia,\r\ns\u00EC che d\u2019intrambi un sol consiglio fei.\r\n\r\nS\u2019elli \u00E8 che s\u00EC la destra costa giaccia,\r\nche noi possiam ne l\u2019altra bolgia scendere,\r\nnoi fuggirem l\u2019imaginata caccia\u00BB.\r\n\r\nGi\u00E0 non compi\u00E9 di tal consiglio rendere,\r\nch\u2019io li vidi venir con l\u2019ali tese\r\nnon molto lungi, per volerne prendere.\r\n\r\nLo duca mio di s\u00F9bito mi prese,\r\ncome la madre ch\u2019al romore \u00E8 desta\r\ne vede presso a s\u00E9 le fiamme accese,\r\n\r\nche prende il figlio e fugge e non s\u2019arresta,\r\navendo pi\u00F9 di lui che di s\u00E9 cura,\r\ntanto che solo una camiscia vesta;\r\n\r\ne gi\u00F9 dal collo de la ripa dura\r\nsupin si diede a la pendente roccia,\r\nche l\u2019un de\u2019 lati a l\u2019altra bolgia tura.\r\n\r\nNon corse mai s\u00EC tosto acqua per doccia\r\na volger ruota di molin terragno,\r\nquand\u2019 ella pi\u00F9 verso le pale approccia,\r\n\r\ncome \u2019l maestro mio per quel vivagno,\r\nportandosene me sovra \u2019l suo petto,\r\ncome suo figlio, non come compagno.\r\n\r\nA pena fuoro i pi\u00E8 suoi giunti al letto\r\ndel fondo gi\u00F9, ch\u2019e\u2019 furon in sul colle\r\nsovresso noi; ma non l\u00EC era sospetto:\r\n\r\nch\u00E9 l\u2019alta provedenza che lor volle\r\nporre ministri de la fossa quinta,\r\npoder di partirs\u2019 indi a tutti tolle.\r\n\r\nL\u00E0 gi\u00F9 trovammo una gente dipinta\r\nche giva intorno assai con lenti passi,\r\npiangendo e nel sembiante stanca e vinta.\r\n\r\nElli avean cappe con cappucci bassi\r\ndinanzi a li occhi, fatte de la taglia\r\nche in Clugn\u00EC per li monaci fassi.\r\n\r\nDi fuor dorate son, s\u00EC ch\u2019elli abbaglia;\r\nma dentro tutte piombo, e gravi tanto,\r\nche Federigo le mettea di paglia.\r\n\r\nOh in etterno faticoso manto!\r\nNoi ci volgemmo ancor pur a man manca\r\ncon loro insieme, intenti al tristo pianto;\r\n\r\nma per lo peso quella gente stanca\r\nven\u00ECa s\u00EC pian, che noi eravam nuovi\r\ndi compagnia ad ogne mover d\u2019anca.\r\n\r\nPer ch\u2019io al duca mio: \u00ABFa che tu trovi\r\nalcun ch\u2019al fatto o al nome si conosca,\r\ne li occhi, s\u00EC andando, intorno movi\u00BB.\r\n\r\nE un che \u2019ntese la parola tosca,\r\ndi retro a noi grid\u00F2: \u00ABTenete i piedi,\r\nvoi che correte s\u00EC per l\u2019aura fosca!\r\n\r\nForse ch\u2019avrai da me quel che tu chiedi\u00BB.\r\nOnde \u2019l duca si volse e disse: \u00ABAspetta,\r\ne poi secondo il suo passo procedi\u00BB.\r\n\r\nRistetti, e vidi due mostrar gran fretta\r\nde l\u2019animo, col viso, d\u2019esser meco;\r\nma tardavali \u2019l carco e la via stretta.\r\n\r\nQuando fuor giunti, assai con l\u2019occhio bieco\r\nmi rimiraron sanza far parola;\r\npoi si volsero in s\u00E9, e dicean seco:\r\n\r\n\u00ABCostui par vivo a l\u2019atto de la gola;\r\ne s\u2019e\u2019 son morti, per qual privilegio\r\nvanno scoperti de la grave stola?\u00BB.\r\n\r\nPoi disser me: \u00ABO Tosco, ch\u2019al collegio\r\nde l\u2019ipocriti tristi se\u2019 venuto,\r\ndir chi tu se\u2019 non avere in dispregio\u00BB.\r\n\r\nE io a loro: \u00ABI\u2019 fui nato e cresciuto\r\nsovra \u2019l bel fiume d\u2019Arno a la gran villa,\r\ne son col corpo ch\u2019i\u2019 ho sempre avuto.\r\n\r\nMa voi chi siete, a cui tanto distilla\r\nquant\u2019 i\u2019 veggio dolor gi\u00F9 per le guance?\r\ne che pena \u00E8 in voi che s\u00EC sfavilla?\u00BB.\r\n\r\nE l\u2019un rispuose a me: \u00ABLe cappe rance\r\nson di piombo s\u00EC grosse, che li pesi\r\nfan cos\u00EC cigolar le lor bilance.\r\n\r\nFrati godenti fummo, e bolognesi;\r\nio Catalano e questi Loderingo\r\nnomati, e da tua terra insieme presi\r\n\r\ncome suole esser tolto un uom solingo,\r\nper conservar sua pace; e fummo tali,\r\nch\u2019ancor si pare intorno dal Gardingo\u00BB.\r\n\r\nIo cominciai: \u00ABO frati, i vostri mali . . . \u00BB;\r\nma pi\u00F9 non dissi, ch\u2019a l\u2019occhio mi corse\r\nun, crucifisso in terra con tre pali.\r\n\r\nQuando mi vide, tutto si distorse,\r\nsoffiando ne la barba con sospiri;\r\ne \u2019l frate Catalan, ch\u2019a ci\u00F2 s\u2019accorse,\r\n\r\nmi disse: \u00ABQuel confitto che tu miri,\r\nconsigli\u00F2 i Farisei che convenia\r\nporre un uom per lo popolo a\u2019 mart\u00ECri.\r\n\r\nAttraversato \u00E8, nudo, ne la via,\r\ncome tu vedi, ed \u00E8 mestier ch\u2019el senta\r\nqualunque passa, come pesa, pria.\r\n\r\nE a tal modo il socero si stenta\r\nin questa fossa, e li altri dal concilio\r\nche fu per li Giudei mala sementa\u00BB.\r\n\r\nAllor vid\u2019 io maravigliar Virgilio\r\nsovra colui ch\u2019era disteso in croce\r\ntanto vilmente ne l\u2019etterno essilio.\r\n\r\nPoscia drizz\u00F2 al frate cotal voce:\r\n\u00ABNon vi dispiaccia, se vi lece, dirci\r\ns\u2019a la man destra giace alcuna foce\r\n\r\nonde noi amendue possiamo uscirci,\r\nsanza costrigner de li angeli neri\r\nche vegnan d\u2019esto fondo a dipartirci\u00BB.\r\n\r\nRispuose adunque: \u00ABPi\u00F9 che tu non speri\r\ns\u2019appressa un sasso che da la gran cerchia\r\nsi move e varca tutt\u2019 i vallon feri,\r\n\r\nsalvo che \u2019n questo \u00E8 rotto e nol coperchia;\r\nmontar potrete su per la ruina,\r\nche giace in costa e nel fondo soperchia\u00BB.\r\n\r\nLo duca stette un poco a testa china;\r\npoi disse: \u00ABMal contava la bisogna\r\ncolui che i peccator di qua uncina\u00BB.\r\n\r\nE \u2019l frate: \u00ABIo udi\u2019 gi\u00E0 dire a Bologna\r\ndel diavol vizi assai, tra \u2019 quali udi\u2019\r\nch\u2019elli \u00E8 bugiardo, e padre di menzogna\u00BB.\r\n\r\nAppresso il duca a gran passi sen g\u00EC,\r\nturbato un poco d\u2019ira nel sembiante;\r\nond\u2019 io da li \u2019ncarcati mi parti\u2019\r\n\r\ndietro a le poste de le care piante.\r\n\r\n\r\n\r\n\r\nInferno\r\nCanto XXIV\r\n\r\n\r\nIn quella parte del giovanetto anno\r\nche \u2019l sole i crin sotto l\u2019Aquario tempra\r\ne gi\u00E0 le notti al mezzo d\u00EC sen vanno,\r\n\r\nquando la brina in su la terra assempra\r\nl\u2019imagine di sua sorella bianca,\r\nma poco dura a la sua penna tempra,\r\n\r\nlo villanello a cui la roba manca,\r\nsi leva, e guarda, e vede la campagna\r\nbiancheggiar tutta; ond\u2019 ei si batte l\u2019anca,\r\n\r\nritorna in casa, e qua e l\u00E0 si lagna,\r\ncome \u2019l tapin che non sa che si faccia;\r\npoi riede, e la speranza ringavagna,\r\n\r\nveggendo \u2019l mondo aver cangiata faccia\r\nin poco d\u2019ora, e prende suo vincastro\r\ne fuor le pecorelle a pascer caccia.\r\n\r\nCos\u00EC mi fece sbigottir lo mastro\r\nquand\u2019 io li vidi s\u00EC turbar la fronte,\r\ne cos\u00EC tosto al mal giunse lo \u2019mpiastro;\r\n\r\nch\u00E9, come noi venimmo al guasto ponte,\r\nlo duca a me si volse con quel piglio\r\ndolce ch\u2019io vidi prima a pi\u00E8 del monte.\r\n\r\nLe braccia aperse, dopo alcun consiglio\r\neletto seco riguardando prima\r\nben la ruina, e diedemi di piglio.\r\n\r\nE come quei ch\u2019adopera ed estima,\r\nche sempre par che \u2019nnanzi si proveggia,\r\ncos\u00EC, levando me s\u00F9 ver\u2019 la cima\r\n\r\nd\u2019un ronchione, avvisava un\u2019altra scheggia\r\ndicendo: \u00ABSovra quella poi t\u2019aggrappa;\r\nma tenta pria s\u2019\u00E8 tal ch\u2019ella ti reggia\u00BB.\r\n\r\nNon era via da vestito di cappa,\r\nch\u00E9 noi a pena, ei lieve e io sospinto,\r\npotavam s\u00F9 montar di chiappa in chiappa.\r\n\r\nE se non fosse che da quel precinto\r\npi\u00F9 che da l\u2019altro era la costa corta,\r\nnon so di lui, ma io sarei ben vinto.\r\n\r\nMa perch\u00E9 Malebolge inver\u2019 la porta\r\ndel bassissimo pozzo tutta pende,\r\nlo sito di ciascuna valle porta\r\n\r\nche l\u2019una costa surge e l\u2019altra scende;\r\nnoi pur venimmo al fine in su la punta\r\nonde l\u2019ultima pietra si scoscende.\r\n\r\nLa lena m\u2019era del polmon s\u00EC munta\r\nquand\u2019 io fui s\u00F9, ch\u2019i\u2019 non potea pi\u00F9 oltre,\r\nanzi m\u2019assisi ne la prima giunta.\r\n\r\n\u00ABOmai convien che tu cos\u00EC ti spoltre\u00BB,\r\ndisse \u2019l maestro; \u00ABch\u00E9, seggendo in piuma,\r\nin fama non si vien, n\u00E9 sotto coltre;\r\n\r\nsanza la qual chi sua vita consuma,\r\ncotal vestigio in terra di s\u00E9 lascia,\r\nqual fummo in aere e in acqua la schiuma.\r\n\r\nE per\u00F2 leva s\u00F9; vinci l\u2019ambascia\r\ncon l\u2019animo che vince ogne battaglia,\r\nse col suo grave corpo non s\u2019accascia.\r\n\r\nPi\u00F9 lunga scala convien che si saglia;\r\nnon basta da costoro esser partito.\r\nSe tu mi \u2019ntendi, or fa s\u00EC che ti vaglia\u00BB.\r\n\r\nLeva\u2019mi allor, mostrandomi fornito\r\nmeglio di lena ch\u2019i\u2019 non mi sentia,\r\ne dissi: \u00ABVa, ch\u2019i\u2019 son forte e ardito\u00BB.\r\n\r\nSu per lo scoglio prendemmo la via,\r\nch\u2019era ronchioso, stretto e malagevole,\r\ned erto pi\u00F9 assai che quel di pria.\r\n\r\nParlando andava per non parer fievole;\r\nonde una voce usc\u00EC de l\u2019altro fosso,\r\na parole formar disconvenevole.\r\n\r\nNon so che disse, ancor che sovra \u2019l dosso\r\nfossi de l\u2019arco gi\u00E0 che varca quivi;\r\nma chi parlava ad ire parea mosso.\r\n\r\nIo era v\u00F2lto in gi\u00F9, ma li occhi vivi\r\nnon poteano ire al fondo per lo scuro;\r\nper ch\u2019io: \u00ABMaestro, fa che tu arrivi\r\n\r\nda l\u2019altro cinghio e dismontiam lo muro;\r\nch\u00E9, com\u2019 i\u2019 odo quinci e non intendo,\r\ncos\u00EC gi\u00F9 veggio e neente affiguro\u00BB.\r\n\r\n\u00ABAltra risposta\u00BB, disse, \u00ABnon ti rendo\r\nse non lo far; ch\u00E9 la dimanda onesta\r\nsi de\u2019 seguir con l\u2019opera tacendo\u00BB.\r\n\r\nNoi discendemmo il ponte da la testa\r\ndove s\u2019aggiugne con l\u2019ottava ripa,\r\ne poi mi fu la bolgia manifesta:\r\n\r\ne vidivi entro terribile stipa\r\ndi serpenti, e di s\u00EC diversa mena\r\nche la memoria il sangue ancor mi scipa.\r\n\r\nPi\u00F9 non si vanti Libia con sua rena;\r\nch\u00E9 se chelidri, iaculi e faree\r\nproduce, e cencri con anfisibena,\r\n\r\nn\u00E9 tante pestilenzie n\u00E9 s\u00EC ree\r\nmostr\u00F2 gi\u00E0 mai con tutta l\u2019Et\u00EFopia\r\nn\u00E9 con ci\u00F2 che di sopra al Mar Rosso \u00E8e.\r\n\r\nTra questa cruda e tristissima copia\r\ncorr\u00EBan genti nude e spaventate,\r\nsanza sperar pertugio o elitropia:\r\n\r\ncon serpi le man dietro avean legate;\r\nquelle ficcavan per le ren la coda\r\ne \u2019l capo, ed eran dinanzi aggroppate.\r\n\r\nEd ecco a un ch\u2019era da nostra proda,\r\ns\u2019avvent\u00F2 un serpente che \u2019l trafisse\r\nl\u00E0 dove \u2019l collo a le spalle s\u2019annoda.\r\n\r\nN\u00E9 O s\u00EC tosto mai n\u00E9 I si scrisse,\r\ncom\u2019 el s\u2019accese e arse, e cener tutto\r\nconvenne che cascando divenisse;\r\n\r\ne poi che fu a terra s\u00EC distrutto,\r\nla polver si raccolse per s\u00E9 stessa\r\ne \u2019n quel medesmo ritorn\u00F2 di butto.\r\n\r\nCos\u00EC per li gran savi si confessa\r\nche la fenice more e poi rinasce,\r\nquando al cinquecentesimo anno appressa;\r\n\r\nerba n\u00E9 biado in sua vita non pasce,\r\nma sol d\u2019incenso lagrime e d\u2019amomo,\r\ne nardo e mirra son l\u2019ultime fasce.\r\n\r\nE qual \u00E8 quel che cade, e non sa como,\r\nper forza di demon ch\u2019a terra il tira,\r\no d\u2019altra oppilazion che lega l\u2019omo,\r\n\r\nquando si leva, che \u2019ntorno si mira\r\ntutto smarrito de la grande angoscia\r\nch\u2019elli ha sofferta, e guardando sospira:\r\n\r\ntal era \u2019l peccator levato poscia.\r\nOh potenza di Dio, quant\u2019 \u00E8 severa,\r\nche cotai colpi per vendetta croscia!\r\n\r\nLo duca il domand\u00F2 poi chi ello era;\r\nper ch\u2019ei rispuose: \u00ABIo piovvi di Toscana,\r\npoco tempo \u00E8, in questa gola fiera.\r\n\r\nVita bestial mi piacque e non umana,\r\ns\u00EC come a mul ch\u2019i\u2019 fui; son Vanni Fucci\r\nbestia, e Pistoia mi fu degna tana\u00BB.\r\n\r\nE \u00EFo al duca: \u00ABDilli che non mucci,\r\ne domanda che colpa qua gi\u00F9 \u2019l pinse;\r\nch\u2019io \u2019l vidi uomo di sangue e di crucci\u00BB.\r\n\r\nE \u2019l peccator, che \u2019ntese, non s\u2019infinse,\r\nma drizz\u00F2 verso me l\u2019animo e \u2019l volto,\r\ne di trista vergogna si dipinse;\r\n\r\npoi disse: \u00ABPi\u00F9 mi duol che tu m\u2019hai colto\r\nne la miseria dove tu mi vedi,\r\nche quando fui de l\u2019altra vita tolto.\r\n\r\nIo non posso negar quel che tu chiedi;\r\nin gi\u00F9 son messo tanto perch\u2019 io fui\r\nladro a la sagrestia d\u2019i belli arredi,\r\n\r\ne falsamente gi\u00E0 fu apposto altrui.\r\nMa perch\u00E9 di tal vista tu non godi,\r\nse mai sarai di fuor da\u2019 luoghi bui,\r\n\r\napri li orecchi al mio annunzio, e odi.\r\nPistoia in pria d\u2019i Neri si dimagra;\r\npoi Fiorenza rinova gente e modi.\r\n\r\nTragge Marte vapor di Val di Magra\r\nch\u2019\u00E8 di torbidi nuvoli involuto;\r\ne con tempesta impet\u00FCosa e agra\r\n\r\nsovra Campo Picen fia combattuto;\r\nond\u2019 ei repente spezzer\u00E0 la nebbia,\r\ns\u00EC ch\u2019ogne Bianco ne sar\u00E0 feruto.\r\n\r\nE detto l\u2019ho perch\u00E9 doler ti debbia!\u00BB.\r\n\r\n\r\n\r\n\r\nInferno\r\nCanto XXV\r\n\r\n\r\nAl fine de le sue parole il ladro\r\nle mani alz\u00F2 con amendue le fiche,\r\ngridando: \u00ABTogli, Dio, ch\u2019a te le squadro!\u00BB.\r\n\r\nDa indi in qua mi fuor le serpi amiche,\r\nperch\u2019 una li s\u2019avvolse allora al collo,\r\ncome dicesse \u2018Non vo\u2019 che pi\u00F9 diche\u2019;\r\n\r\ne un\u2019altra a le braccia, e rilegollo,\r\nribadendo s\u00E9 stessa s\u00EC dinanzi,\r\nche non potea con esse dare un crollo.\r\n\r\nAhi Pistoia, Pistoia, ch\u00E9 non stanzi\r\nd\u2019incenerarti s\u00EC che pi\u00F9 non duri,\r\npoi che \u2019n mal fare il seme tuo avanzi?\r\n\r\nPer tutt\u2019 i cerchi de lo \u2019nferno scuri\r\nnon vidi spirto in Dio tanto superbo,\r\nnon quel che cadde a Tebe gi\u00F9 da\u2019 muri.\r\n\r\nEl si fugg\u00EC che non parl\u00F2 pi\u00F9 verbo;\r\ne io vidi un centauro pien di rabbia\r\nvenir chiamando: \u00ABOv\u2019 \u00E8, ov\u2019 \u00E8 l\u2019acerbo?\u00BB.\r\n\r\nMaremma non cred\u2019 io che tante n\u2019abbia,\r\nquante bisce elli avea su per la groppa\r\ninfin ove comincia nostra labbia.\r\n\r\nSovra le spalle, dietro da la coppa,\r\ncon l\u2019ali aperte li giacea un draco;\r\ne quello affuoca qualunque s\u2019intoppa.\r\n\r\nLo mio maestro disse: \u00ABQuesti \u00E8 Caco,\r\nche, sotto \u2019l sasso di monte Aventino,\r\ndi sangue fece spesse volte laco.\r\n\r\nNon va co\u2019 suoi fratei per un cammino,\r\nper lo furto che frodolente fece\r\ndel grande armento ch\u2019elli ebbe a vicino;\r\n\r\nonde cessar le sue opere biece\r\nsotto la mazza d\u2019Ercule, che forse\r\ngliene di\u00E8 cento, e non sent\u00EC le diece\u00BB.\r\n\r\nMentre che s\u00EC parlava, ed el trascorse,\r\ne tre spiriti venner sotto noi,\r\nde\u2019 quai n\u00E9 io n\u00E9 \u2019l duca mio s\u2019accorse,\r\n\r\nse non quando gridar: \u00ABChi siete voi?\u00BB;\r\nper che nostra novella si ristette,\r\ne intendemmo pur ad essi poi.\r\n\r\nIo non li conoscea; ma ei seguette,\r\ncome suol seguitar per alcun caso,\r\nche l\u2019un nomar un altro convenette,\r\n\r\ndicendo: \u00ABCianfa dove fia rimaso?\u00BB;\r\nper ch\u2019io, acci\u00F2 che \u2019l duca stesse attento,\r\nmi puosi \u2019l dito su dal mento al naso.\r\n\r\nSe tu se\u2019 or, lettore, a creder lento\r\nci\u00F2 ch\u2019io dir\u00F2, non sar\u00E0 maraviglia,\r\nch\u00E9 io che \u2019l vidi, a pena il mi consento.\r\n\r\nCom\u2019 io tenea levate in lor le ciglia,\r\ne un serpente con sei pi\u00E8 si lancia\r\ndinanzi a l\u2019uno, e tutto a lui s\u2019appiglia.\r\n\r\nCo\u2019 pi\u00E8 di mezzo li avvinse la pancia\r\ne con li anter\u00EFor le braccia prese;\r\npoi li addent\u00F2 e l\u2019una e l\u2019altra guancia;\r\n\r\nli diretani a le cosce distese,\r\ne miseli la coda tra \u2019mbedue\r\ne dietro per le ren s\u00F9 la ritese.\r\n\r\nEllera abbarbicata mai non fue\r\nad alber s\u00EC, come l\u2019orribil fiera\r\nper l\u2019altrui membra avviticchi\u00F2 le sue.\r\n\r\nPoi s\u2019appiccar, come di calda cera\r\nfossero stati, e mischiar lor colore,\r\nn\u00E9 l\u2019un n\u00E9 l\u2019altro gi\u00E0 parea quel ch\u2019era:\r\n\r\ncome procede innanzi da l\u2019ardore,\r\nper lo papiro suso, un color bruno\r\nche non \u00E8 nero ancora e \u2019l bianco more.\r\n\r\nLi altri due \u2019l riguardavano, e ciascuno\r\ngridava: \u00ABOm\u00E8, Agnel, come ti muti!\r\nVedi che gi\u00E0 non se\u2019 n\u00E9 due n\u00E9 uno\u00BB.\r\n\r\nGi\u00E0 eran li due capi un divenuti,\r\nquando n\u2019apparver due figure miste\r\nin una faccia, ov\u2019 eran due perduti.\r\n\r\nFersi le braccia due di quattro liste;\r\nle cosce con le gambe e \u2019l ventre e \u2019l casso\r\ndivenner membra che non fuor mai viste.\r\n\r\nOgne primaio aspetto ivi era casso:\r\ndue e nessun l\u2019imagine perversa\r\nparea; e tal sen gio con lento passo.\r\n\r\nCome \u2019l ramarro sotto la gran fersa\r\ndei d\u00EC canicular, cangiando sepe,\r\nfolgore par se la via attraversa,\r\n\r\ns\u00EC pareva, venendo verso l\u2019epe\r\nde li altri due, un serpentello acceso,\r\nlivido e nero come gran di pepe;\r\n\r\ne quella parte onde prima \u00E8 preso\r\nnostro alimento, a l\u2019un di lor trafisse;\r\npoi cadde giuso innanzi lui disteso.\r\n\r\nLo trafitto \u2019l mir\u00F2, ma nulla disse;\r\nanzi, co\u2019 pi\u00E8 fermati, sbadigliava\r\npur come sonno o febbre l\u2019assalisse.\r\n\r\nElli \u2019l serpente e quei lui riguardava;\r\nl\u2019un per la piaga e l\u2019altro per la bocca\r\nfummavan forte, e \u2019l fummo si scontrava.\r\n\r\nTaccia Lucano ormai l\u00E0 dov\u2019 e\u2019 tocca\r\ndel misero Sabello e di Nasidio,\r\ne attenda a udir quel ch\u2019or si scocca.\r\n\r\nTaccia di Cadmo e d\u2019Aretusa Ovidio,\r\nch\u00E9 se quello in serpente e quella in fonte\r\nconverte poetando, io non lo \u2019nvidio;\r\n\r\nch\u00E9 due nature mai a fronte a fronte\r\nnon trasmut\u00F2 s\u00EC ch\u2019amendue le forme\r\na cambiar lor matera fosser pronte.\r\n\r\nInsieme si rispuosero a tai norme,\r\nche \u2019l serpente la coda in forca fesse,\r\ne \u2019l feruto ristrinse insieme l\u2019orme.\r\n\r\nLe gambe con le cosce seco stesse\r\ns\u2019appiccar s\u00EC, che \u2019n poco la giuntura\r\nnon facea segno alcun che si paresse.\r\n\r\nTogliea la coda fessa la figura\r\nche si perdeva l\u00E0, e la sua pelle\r\nsi facea molle, e quella di l\u00E0 dura.\r\n\r\nIo vidi intrar le braccia per l\u2019ascelle,\r\ne i due pi\u00E8 de la fiera, ch\u2019eran corti,\r\ntanto allungar quanto accorciavan quelle.\r\n\r\nPoscia li pi\u00E8 di rietro, insieme attorti,\r\ndiventaron lo membro che l\u2019uom cela,\r\ne \u2019l misero del suo n\u2019avea due porti.\r\n\r\nMentre che \u2019l fummo l\u2019uno e l\u2019altro vela\r\ndi color novo, e genera \u2019l pel suso\r\nper l\u2019una parte e da l\u2019altra il dipela,\r\n\r\nl\u2019un si lev\u00F2 e l\u2019altro cadde giuso,\r\nnon torcendo per\u00F2 le lucerne empie,\r\nsotto le quai ciascun cambiava muso.\r\n\r\nQuel ch\u2019era dritto, il trasse ver\u2019 le tempie,\r\ne di troppa matera ch\u2019in l\u00E0 venne\r\nuscir li orecchi de le gote scempie;\r\n\r\nci\u00F2 che non corse in dietro e si ritenne\r\ndi quel soverchio, f\u00E9 naso a la faccia\r\ne le labbra ingross\u00F2 quanto convenne.\r\n\r\nQuel che giac\u00EBa, il muso innanzi caccia,\r\ne li orecchi ritira per la testa\r\ncome face le corna la lumaccia;\r\n\r\ne la lingua, ch\u2019av\u00EBa unita e presta\r\nprima a parlar, si fende, e la forcuta\r\nne l\u2019altro si richiude; e \u2019l fummo resta.\r\n\r\nL\u2019anima ch\u2019era fiera divenuta,\r\nsuffolando si fugge per la valle,\r\ne l\u2019altro dietro a lui parlando sputa.\r\n\r\nPoscia li volse le novelle spalle,\r\ne disse a l\u2019altro: \u00ABI\u2019 vo\u2019 che Buoso corra,\r\ncom\u2019 ho fatt\u2019 io, carpon per questo calle\u00BB.\r\n\r\nCos\u00EC vid\u2019 io la settima zavorra\r\nmutare e trasmutare; e qui mi scusi\r\nla novit\u00E0 se fior la penna abborra.\r\n\r\nE avvegna che li occhi miei confusi\r\nfossero alquanto e l\u2019animo smagato,\r\nnon poter quei fuggirsi tanto chiusi,\r\n\r\nch\u2019i\u2019 non scorgessi ben Puccio Sciancato;\r\ned era quel che sol, di tre compagni\r\nche venner prima, non era mutato;\r\n\r\nl\u2019altr\u2019 era quel che tu, Gaville, piagni.\r\n\r\n\r\n\r\n\r\nInferno\r\nCanto XXVI\r\n\r\n\r\nGodi, Fiorenza, poi che se\u2019 s\u00EC grande\r\nche per mare e per terra batti l\u2019ali,\r\ne per lo \u2019nferno tuo nome si spande!\r\n\r\nTra li ladron trovai cinque cotali\r\ntuoi cittadini onde mi ven vergogna,\r\ne tu in grande orranza non ne sali.\r\n\r\nMa se presso al mattin del ver si sogna,\r\ntu sentirai, di qua da picciol tempo,\r\ndi quel che Prato, non ch\u2019altri, t\u2019agogna.\r\n\r\nE se gi\u00E0 fosse, non saria per tempo.\r\nCos\u00EC foss\u2019 ei, da che pur esser dee!\r\nch\u00E9 pi\u00F9 mi graver\u00E0, com\u2019 pi\u00F9 m\u2019attempo.\r\n\r\nNoi ci partimmo, e su per le scalee\r\nche n\u2019avea fatto iborni a scender pria,\r\nrimont\u00F2 \u2019l duca mio e trasse mee;\r\n\r\ne proseguendo la solinga via,\r\ntra le schegge e tra \u2019 rocchi de lo scoglio\r\nlo pi\u00E8 sanza la man non si spedia.\r\n\r\nAllor mi dolsi, e ora mi ridoglio\r\nquando drizzo la mente a ci\u00F2 ch\u2019io vidi,\r\ne pi\u00F9 lo \u2019ngegno affreno ch\u2019i\u2019 non soglio,\r\n\r\nperch\u00E9 non corra che virt\u00F9 nol guidi;\r\ns\u00EC che, se stella bona o miglior cosa\r\nm\u2019ha dato \u2019l ben, ch\u2019io stessi nol m\u2019invidi.\r\n\r\nQuante \u2019l villan ch\u2019al poggio si riposa,\r\nnel tempo che colui che \u2019l mondo schiara\r\nla faccia sua a noi tien meno ascosa,\r\n\r\ncome la mosca cede a la zanzara,\r\nvede lucciole gi\u00F9 per la vallea,\r\nforse col\u00E0 dov\u2019 e\u2019 vendemmia e ara:\r\n\r\ndi tante fiamme tutta risplendea\r\nl\u2019ottava bolgia, s\u00EC com\u2019 io m\u2019accorsi\r\ntosto che fui l\u00E0 \u2019ve \u2019l fondo parea.\r\n\r\nE qual colui che si vengi\u00F2 con li orsi\r\nvide \u2019l carro d\u2019Elia al dipartire,\r\nquando i cavalli al cielo erti levorsi,\r\n\r\nche nol potea s\u00EC con li occhi seguire,\r\nch\u2019el vedesse altro che la fiamma sola,\r\ns\u00EC come nuvoletta, in s\u00F9 salire:\r\n\r\ntal si move ciascuna per la gola\r\ndel fosso, ch\u00E9 nessuna mostra \u2019l furto,\r\ne ogne fiamma un peccatore invola.\r\n\r\nIo stava sovra \u2019l ponte a veder surto,\r\ns\u00EC che s\u2019io non avessi un ronchion preso,\r\ncaduto sarei gi\u00F9 sanz\u2019 esser urto.\r\n\r\nE \u2019l duca che mi vide tanto atteso,\r\ndisse: \u00ABDentro dai fuochi son li spirti;\r\ncatun si fascia di quel ch\u2019elli \u00E8 inceso\u00BB.\r\n\r\n\u00ABMaestro mio\u00BB, rispuos\u2019 io, \u00ABper udirti\r\nson io pi\u00F9 certo; ma gi\u00E0 m\u2019era avviso\r\nche cos\u00EC fosse, e gi\u00E0 voleva dirti:\r\n\r\nchi \u00E8 \u2019n quel foco che vien s\u00EC diviso\r\ndi sopra, che par surger de la pira\r\ndov\u2019 Ete\u00F2cle col fratel fu miso?\u00BB.\r\n\r\nRispuose a me: \u00ABL\u00E0 dentro si martira\r\nUlisse e D\u00EFomede, e cos\u00EC insieme\r\na la vendetta vanno come a l\u2019ira;\r\n\r\ne dentro da la lor fiamma si geme\r\nl\u2019agguato del caval che f\u00E9 la porta\r\nonde usc\u00EC de\u2019 Romani il gentil seme.\r\n\r\nPiangevisi entro l\u2019arte per che, morta,\r\nDe\u00EFdam\u00ECa ancor si duol d\u2019Achille,\r\ne del Palladio pena vi si porta\u00BB.\r\n\r\n\u00ABS\u2019ei posson dentro da quelle faville\r\nparlar\u00BB, diss\u2019 io, \u00ABmaestro, assai ten priego\r\ne ripriego, che \u2019l priego vaglia mille,\r\n\r\nche non mi facci de l\u2019attender niego\r\nfin che la fiamma cornuta qua vegna;\r\nvedi che del disio ver\u2019 lei mi piego!\u00BB.\r\n\r\nEd elli a me: \u00ABLa tua preghiera \u00E8 degna\r\ndi molta loda, e io per\u00F2 l\u2019accetto;\r\nma fa che la tua lingua si sostegna.\r\n\r\nLascia parlare a me, ch\u2019i\u2019 ho concetto\r\nci\u00F2 che tu vuoi; ch\u2019ei sarebbero schivi,\r\nperch\u2019 e\u2019 fuor greci, forse del tuo detto\u00BB.\r\n\r\nPoi che la fiamma fu venuta quivi\r\ndove parve al mio duca tempo e loco,\r\nin questa forma lui parlare audivi:\r\n\r\n\u00ABO voi che siete due dentro ad un foco,\r\ns\u2019io meritai di voi mentre ch\u2019io vissi,\r\ns\u2019io meritai di voi assai o poco\r\n\r\nquando nel mondo li alti versi scrissi,\r\nnon vi movete; ma l\u2019un di voi dica\r\ndove, per lui, perduto a morir gissi\u00BB.\r\n\r\nLo maggior corno de la fiamma antica\r\ncominci\u00F2 a crollarsi mormorando,\r\npur come quella cui vento affatica;\r\n\r\nindi la cima qua e l\u00E0 menando,\r\ncome fosse la lingua che parlasse,\r\ngitt\u00F2 voce di fuori e disse: \u00ABQuando\r\n\r\nmi diparti\u2019 da Circe, che sottrasse\r\nme pi\u00F9 d\u2019un anno l\u00E0 presso a Gaeta,\r\nprima che s\u00EC En\u00EBa la nomasse,\r\n\r\nn\u00E9 dolcezza di figlio, n\u00E9 la pieta\r\ndel vecchio padre, n\u00E9 \u2019l debito amore\r\nlo qual dovea Penelop\u00E8 far lieta,\r\n\r\nvincer potero dentro a me l\u2019ardore\r\nch\u2019i\u2019 ebbi a divenir del mondo esperto\r\ne de li vizi umani e del valore;\r\n\r\nma misi me per l\u2019alto mare aperto\r\nsol con un legno e con quella compagna\r\npicciola da la qual non fui diserto.\r\n\r\nL\u2019un lito e l\u2019altro vidi infin la Spagna,\r\nfin nel Morrocco, e l\u2019isola d\u2019i Sardi,\r\ne l\u2019altre che quel mare intorno bagna.\r\n\r\nIo e \u2019 compagni eravam vecchi e tardi\r\nquando venimmo a quella foce stretta\r\ndov\u2019 Ercule segn\u00F2 li suoi riguardi\r\n\r\nacci\u00F2 che l\u2019uom pi\u00F9 oltre non si metta;\r\nda la man destra mi lasciai Sibilia,\r\nda l\u2019altra gi\u00E0 m\u2019avea lasciata Setta.\r\n\r\n\u201CO frati\u201D, dissi \u201Cche per cento milia\r\nperigli siete giunti a l\u2019occidente,\r\na questa tanto picciola vigilia\r\n\r\nd\u2019i nostri sensi ch\u2019\u00E8 del rimanente\r\nnon vogliate negar l\u2019esper\u00EFenza,\r\ndi retro al sol, del mondo sanza gente.\r\n\r\nConsiderate la vostra semenza:\r\nfatti non foste a viver come bruti,\r\nma per seguir virtute e canoscenza\u201D.\r\n\r\nLi miei compagni fec\u2019 io s\u00EC aguti,\r\ncon questa orazion picciola, al cammino,\r\nche a pena poscia li avrei ritenuti;\r\n\r\ne volta nostra poppa nel mattino,\r\nde\u2019 remi facemmo ali al folle volo,\r\nsempre acquistando dal lato mancino.\r\n\r\nTutte le stelle gi\u00E0 de l\u2019altro polo\r\nvedea la notte, e \u2019l nostro tanto basso,\r\nche non surg\u00EBa fuor del marin suolo.\r\n\r\nCinque volte racceso e tante casso\r\nlo lume era di sotto da la luna,\r\npoi che \u2019ntrati eravam ne l\u2019alto passo,\r\n\r\nquando n\u2019apparve una montagna, bruna\r\nper la distanza, e parvemi alta tanto\r\nquanto veduta non av\u00EBa alcuna.\r\n\r\nNoi ci allegrammo, e tosto torn\u00F2 in pianto;\r\nch\u00E9 de la nova terra un turbo nacque\r\ne percosse del legno il primo canto.\r\n\r\nTre volte il f\u00E9 girar con tutte l\u2019acque;\r\na la quarta levar la poppa in suso\r\ne la prora ire in gi\u00F9, com\u2019 altrui piacque,\r\n\r\ninfin che \u2019l mar fu sovra noi richiuso\u00BB.\r\n\r\n\r\n\r\n\r\nInferno\r\nCanto XXVII\r\n\r\n\r\nGi\u00E0 era dritta in s\u00F9 la fiamma e queta\r\nper non dir pi\u00F9, e gi\u00E0 da noi sen gia\r\ncon la licenza del dolce poeta,\r\n\r\nquand\u2019 un\u2019altra, che dietro a lei ven\u00ECa,\r\nne fece volger li occhi a la sua cima\r\nper un confuso suon che fuor n\u2019uscia.\r\n\r\nCome \u2019l bue cicilian che mugghi\u00F2 prima\r\ncol pianto di colui, e ci\u00F2 fu dritto,\r\nche l\u2019avea temperato con sua lima,\r\n\r\nmugghiava con la voce de l\u2019afflitto,\r\ns\u00EC che, con tutto che fosse di rame,\r\npur el pareva dal dolor trafitto;\r\n\r\ncos\u00EC, per non aver via n\u00E9 forame\r\ndal principio nel foco, in suo linguaggio\r\nsi convert\u00EFan le parole grame.\r\n\r\nMa poscia ch\u2019ebber colto lor v\u00EFaggio\r\nsu per la punta, dandole quel guizzo\r\nche dato avea la lingua in lor passaggio,\r\n\r\nudimmo dire: \u00ABO tu a cu\u2019 io drizzo\r\nla voce e che parlavi mo lombardo,\r\ndicendo \u201CIstra ten va, pi\u00F9 non t\u2019adizzo\u201D,\r\n\r\nperch\u2019 io sia giunto forse alquanto tardo,\r\nnon t\u2019incresca restare a parlar meco;\r\nvedi che non incresce a me, e ardo!\r\n\r\nSe tu pur mo in questo mondo cieco\r\ncaduto se\u2019 di quella dolce terra\r\nlatina ond\u2019 io mia colpa tutta reco,\r\n\r\ndimmi se Romagnuoli han pace o guerra;\r\nch\u2019io fui d\u2019i monti l\u00E0 intra Orbino\r\ne \u2019l giogo di che Tever si diserra\u00BB.\r\n\r\nIo era in giuso ancora attento e chino,\r\nquando il mio duca mi tent\u00F2 di costa,\r\ndicendo: \u00ABParla tu; questi \u00E8 latino\u00BB.\r\n\r\nE io, ch\u2019avea gi\u00E0 pronta la risposta,\r\nsanza indugio a parlare incominciai:\r\n\u00ABO anima che se\u2019 l\u00E0 gi\u00F9 nascosta,\r\n\r\nRomagna tua non \u00E8, e non fu mai,\r\nsanza guerra ne\u2019 cuor de\u2019 suoi tiranni;\r\nma \u2019n palese nessuna or vi lasciai.\r\n\r\nRavenna sta come stata \u00E8 molt\u2019 anni:\r\nl\u2019aguglia da Polenta la si cova,\r\ns\u00EC che Cervia ricuopre co\u2019 suoi vanni.\r\n\r\nLa terra che f\u00E9 gi\u00E0 la lunga prova\r\ne di Franceschi sanguinoso mucchio,\r\nsotto le branche verdi si ritrova.\r\n\r\nE \u2019l mastin vecchio e \u2019l nuovo da Verrucchio,\r\nche fecer di Montagna il mal governo,\r\nl\u00E0 dove soglion fan d\u2019i denti succhio.\r\n\r\nLe citt\u00E0 di Lamone e di Santerno\r\nconduce il l\u00EFoncel dal nido bianco,\r\nche muta parte da la state al verno.\r\n\r\nE quella cu\u2019 il Savio bagna il fianco,\r\ncos\u00EC com\u2019 ella sie\u2019 tra \u2019l piano e \u2019l monte,\r\ntra tirannia si vive e stato franco.\r\n\r\nOra chi se\u2019, ti priego che ne conte;\r\nnon esser duro pi\u00F9 ch\u2019altri sia stato,\r\nse \u2019l nome tuo nel mondo tegna fronte\u00BB.\r\n\r\nPoscia che \u2019l foco alquanto ebbe rugghiato\r\nal modo suo, l\u2019aguta punta mosse\r\ndi qua, di l\u00E0, e poi di\u00E8 cotal fiato:\r\n\r\n\u00ABS\u2019i\u2019 credesse che mia risposta fosse\r\na persona che mai tornasse al mondo,\r\nquesta fiamma staria sanza pi\u00F9 scosse;\r\n\r\nma per\u00F2 che gi\u00E0 mai di questo fondo\r\nnon torn\u00F2 vivo alcun, s\u2019i\u2019 odo il vero,\r\nsanza tema d\u2019infamia ti rispondo.\r\n\r\nIo fui uom d\u2019arme, e poi fui cordigliero,\r\ncredendomi, s\u00EC cinto, fare ammenda;\r\ne certo il creder mio ven\u00ECa intero,\r\n\r\nse non fosse il gran prete, a cui mal prenda!,\r\nche mi rimise ne le prime colpe;\r\ne come e quare, voglio che m\u2019intenda.\r\n\r\nMentre ch\u2019io forma fui d\u2019ossa e di polpe\r\nche la madre mi di\u00E8, l\u2019opere mie\r\nnon furon leonine, ma di volpe.\r\n\r\nLi accorgimenti e le coperte vie\r\nio seppi tutte, e s\u00EC menai lor arte,\r\nch\u2019al fine de la terra il suono uscie.\r\n\r\nQuando mi vidi giunto in quella parte\r\ndi mia etade ove ciascun dovrebbe\r\ncalar le vele e raccoglier le sarte,\r\n\r\nci\u00F2 che pria mi piac\u00EBa, allor m\u2019increbbe,\r\ne pentuto e confesso mi rendei;\r\nahi miser lasso! e giovato sarebbe.\r\n\r\nLo principe d\u2019i novi Farisei,\r\navendo guerra presso a Laterano,\r\ne non con Saracin n\u00E9 con Giudei,\r\n\r\nch\u00E9 ciascun suo nimico era cristiano,\r\ne nessun era stato a vincer Acri\r\nn\u00E9 mercatante in terra di Soldano,\r\n\r\nn\u00E9 sommo officio n\u00E9 ordini sacri\r\nguard\u00F2 in s\u00E9, n\u00E9 in me quel capestro\r\nche solea fare i suoi cinti pi\u00F9 macri.\r\n\r\nMa come Costantin chiese Silvestro\r\nd\u2019entro Siratti a guerir de la lebbre,\r\ncos\u00EC mi chiese questi per maestro\r\n\r\na guerir de la sua superba febbre;\r\ndomandommi consiglio, e io tacetti\r\nperch\u00E9 le sue parole parver ebbre.\r\n\r\nE\u2019 poi ridisse: \u201CTuo cuor non sospetti;\r\nfinor t\u2019assolvo, e tu m\u2019insegna fare\r\ns\u00EC come Penestrino in terra getti.\r\n\r\nLo ciel poss\u2019 io serrare e diserrare,\r\ncome tu sai; per\u00F2 son due le chiavi\r\nche \u2019l mio antecessor non ebbe care\u201D.\r\n\r\nAllor mi pinser li argomenti gravi\r\nl\u00E0 \u2019ve \u2019l tacer mi fu avviso \u2019l peggio,\r\ne dissi: \u201CPadre, da che tu mi lavi\r\n\r\ndi quel peccato ov\u2019 io mo cader deggio,\r\nlunga promessa con l\u2019attender corto\r\nti far\u00E0 tr\u00EFunfar ne l\u2019alto seggio\u201D.\r\n\r\nFrancesco venne poi, com\u2019 io fu\u2019 morto,\r\nper me; ma un d\u2019i neri cherubini\r\nli disse: \u201CNon portar: non mi far torto.\r\n\r\nVenir se ne dee gi\u00F9 tra \u2019 miei meschini\r\nperch\u00E9 diede \u2019l consiglio frodolente,\r\ndal quale in qua stato li sono a\u2019 crini;\r\n\r\nch\u2019assolver non si pu\u00F2 chi non si pente,\r\nn\u00E9 pentere e volere insieme puossi\r\nper la contradizion che nol consente\u201D.\r\n\r\nOh me dolente! come mi riscossi\r\nquando mi prese dicendomi: \u201CForse\r\ntu non pensavi ch\u2019io l\u00F6ico fossi!\u201D.\r\n\r\nA Min\u00F2s mi port\u00F2; e quelli attorse\r\notto volte la coda al dosso duro;\r\ne poi che per gran rabbia la si morse,\r\n\r\ndisse: \u201CQuesti \u00E8 d\u2019i rei del foco furo\u201D;\r\nper ch\u2019io l\u00E0 dove vedi son perduto,\r\ne s\u00EC vestito, andando, mi rancuro\u00BB.\r\n\r\nQuand\u2019 elli ebbe \u2019l suo dir cos\u00EC compiuto,\r\nla fiamma dolorando si partio,\r\ntorcendo e dibattendo \u2019l corno aguto.\r\n\r\nNoi passamm\u2019 oltre, e io e \u2019l duca mio,\r\nsu per lo scoglio infino in su l\u2019altr\u2019 arco\r\nche cuopre \u2019l fosso in che si paga il fio\r\n\r\na quei che scommettendo acquistan carco.\r\n\r\n\r\n\r\n\r\nInferno\r\nCanto XXVIII\r\n\r\n\r\nChi poria mai pur con parole sciolte\r\ndicer del sangue e de le piaghe a pieno\r\nch\u2019i\u2019 ora vidi, per narrar pi\u00F9 volte?\r\n\r\nOgne lingua per certo verria meno\r\nper lo nostro sermone e per la mente\r\nc\u2019hanno a tanto comprender poco seno.\r\n\r\nS\u2019el s\u2019aunasse ancor tutta la gente\r\nche gi\u00E0, in su la fortunata terra\r\ndi Puglia, fu del suo sangue dolente\r\n\r\nper li Troiani e per la lunga guerra\r\nche de l\u2019anella f\u00E9 s\u00EC alte spoglie,\r\ncome Liv\u00EFo scrive, che non erra,\r\n\r\ncon quella che sentio di colpi doglie\r\nper contastare a Ruberto Guiscardo;\r\ne l\u2019altra il cui ossame ancor s\u2019accoglie\r\n\r\na Ceperan, l\u00E0 dove fu bugiardo\r\nciascun Pugliese, e l\u00E0 da Tagliacozzo,\r\ndove sanz\u2019 arme vinse il vecchio Alardo;\r\n\r\ne qual forato suo membro e qual mozzo\r\nmostrasse, d\u2019aequar sarebbe nulla\r\nil modo de la nona bolgia sozzo.\r\n\r\nGi\u00E0 veggia, per mezzul perdere o lulla,\r\ncom\u2019 io vidi un, cos\u00EC non si pertugia,\r\nrotto dal mento infin dove si trulla.\r\n\r\nTra le gambe pendevan le minugia;\r\nla corata pareva e \u2019l tristo sacco\r\nche merda fa di quel che si trangugia.\r\n\r\nMentre che tutto in lui veder m\u2019attacco,\r\nguardommi e con le man s\u2019aperse il petto,\r\ndicendo: \u00ABOr vedi com\u2019 io mi dilacco!\r\n\r\nvedi come storpiato \u00E8 M\u00E4ometto!\r\nDinanzi a me sen va piangendo Al\u00EC,\r\nfesso nel volto dal mento al ciuffetto.\r\n\r\nE tutti li altri che tu vedi qui,\r\nseminator di scandalo e di scisma\r\nfuor vivi, e per\u00F2 son fessi cos\u00EC.\r\n\r\nUn diavolo \u00E8 qua dietro che n\u2019accisma\r\ns\u00EC crudelmente, al taglio de la spada\r\nrimettendo ciascun di questa risma,\r\n\r\nquand\u2019 avem volta la dolente strada;\r\nper\u00F2 che le ferite son richiuse\r\nprima ch\u2019altri dinanzi li rivada.\r\n\r\nMa tu chi se\u2019 che \u2019n su lo scoglio muse,\r\nforse per indugiar d\u2019ire a la pena\r\nch\u2019\u00E8 giudicata in su le tue accuse?\u00BB.\r\n\r\n\u00ABN\u00E9 morte \u2019l giunse ancor, n\u00E9 colpa \u2019l mena\u00BB,\r\nrispuose \u2019l mio maestro, \u00ABa tormentarlo;\r\nma per dar lui esper\u00EFenza piena,\r\n\r\na me, che morto son, convien menarlo\r\nper lo \u2019nferno qua gi\u00F9 di giro in giro;\r\ne quest\u2019 \u00E8 ver cos\u00EC com\u2019 io ti parlo\u00BB.\r\n\r\nPi\u00F9 fuor di cento che, quando l\u2019udiro,\r\ns\u2019arrestaron nel fosso a riguardarmi\r\nper maraviglia, obl\u00EFando il martiro.\r\n\r\n\u00ABOr d\u00EC a fra Dolcin dunque che s\u2019armi,\r\ntu che forse vedra\u2019 il sole in breve,\r\ns\u2019ello non vuol qui tosto seguitarmi,\r\n\r\ns\u00EC di vivanda, che stretta di neve\r\nnon rechi la vittoria al Noarese,\r\nch\u2019altrimenti acquistar non saria leve\u00BB.\r\n\r\nPoi che l\u2019un pi\u00E8 per girsene sospese,\r\nM\u00E4ometto mi disse esta parola;\r\nindi a partirsi in terra lo distese.\r\n\r\nUn altro, che forata avea la gola\r\ne tronco \u2019l naso infin sotto le ciglia,\r\ne non avea mai ch\u2019una orecchia sola,\r\n\r\nristato a riguardar per maraviglia\r\ncon li altri, innanzi a li altri apr\u00EC la canna,\r\nch\u2019era di fuor d\u2019ogne parte vermiglia,\r\n\r\ne disse: \u00ABO tu cui colpa non condanna\r\ne cu\u2019 io vidi su in terra latina,\r\nse troppa simiglianza non m\u2019inganna,\r\n\r\nrimembriti di Pier da Medicina,\r\nse mai torni a veder lo dolce piano\r\nche da Vercelli a Marcab\u00F2 dichina.\r\n\r\nE fa saper a\u2019 due miglior da Fano,\r\na messer Guido e anco ad Angiolello,\r\nche, se l\u2019antiveder qui non \u00E8 vano,\r\n\r\ngittati saran fuor di lor vasello\r\ne mazzerati presso a la Cattolica\r\nper tradimento d\u2019un tiranno fello.\r\n\r\nTra l\u2019isola di Cipri e di Maiolica\r\nnon vide mai s\u00EC gran fallo Nettuno,\r\nnon da pirate, non da gente argolica.\r\n\r\nQuel traditor che vede pur con l\u2019uno,\r\ne tien la terra che tale qui meco\r\nvorrebbe di vedere esser digiuno,\r\n\r\nfar\u00E0 venirli a parlamento seco;\r\npoi far\u00E0 s\u00EC, ch\u2019al vento di Focara\r\nnon sar\u00E0 lor mestier voto n\u00E9 preco\u00BB.\r\n\r\nE io a lui: \u00ABDimostrami e dichiara,\r\nse vuo\u2019 ch\u2019i\u2019 porti s\u00F9 di te novella,\r\nchi \u00E8 colui da la veduta amara\u00BB.\r\n\r\nAllor puose la mano a la mascella\r\nd\u2019un suo compagno e la bocca li aperse,\r\ngridando: \u00ABQuesti \u00E8 desso, e non favella.\r\n\r\nQuesti, scacciato, il dubitar sommerse\r\nin Cesare, affermando che \u2019l fornito\r\nsempre con danno l\u2019attender sofferse\u00BB.\r\n\r\nOh quanto mi pareva sbigottito\r\ncon la lingua tagliata ne la strozza\r\nCur\u00EFo, ch\u2019a dir fu cos\u00EC ardito!\r\n\r\nE un ch\u2019avea l\u2019una e l\u2019altra man mozza,\r\nlevando i moncherin per l\u2019aura fosca,\r\ns\u00EC che \u2019l sangue facea la faccia sozza,\r\n\r\ngrid\u00F2: \u00ABRicordera\u2019ti anche del Mosca,\r\nche disse, lasso!, \u201CCapo ha cosa fatta\u201D,\r\nche fu mal seme per la gente tosca\u00BB.\r\n\r\nE io li aggiunsi: \u00ABE morte di tua schiatta\u00BB;\r\nper ch\u2019elli, accumulando duol con duolo,\r\nsen gio come persona trista e matta.\r\n\r\nMa io rimasi a riguardar lo stuolo,\r\ne vidi cosa ch\u2019io avrei paura,\r\nsanza pi\u00F9 prova, di contarla solo;\r\n\r\nse non che cosc\u00EFenza m\u2019assicura,\r\nla buona compagnia che l\u2019uom francheggia\r\nsotto l\u2019asbergo del sentirsi pura.\r\n\r\nIo vidi certo, e ancor par ch\u2019io \u2019l veggia,\r\nun busto sanza capo andar s\u00EC come\r\nandavan li altri de la trista greggia;\r\n\r\ne \u2019l capo tronco tenea per le chiome,\r\npesol con mano a guisa di lanterna:\r\ne quel mirava noi e dicea: \u00ABOh me!\u00BB.\r\n\r\nDi s\u00E9 facea a s\u00E9 stesso lucerna,\r\ned eran due in uno e uno in due;\r\ncom\u2019 esser pu\u00F2, quei sa che s\u00EC governa.\r\n\r\nQuando diritto al pi\u00E8 del ponte fue,\r\nlev\u00F2 \u2019l braccio alto con tutta la testa\r\nper appressarne le parole sue,\r\n\r\nche fuoro: \u00ABOr vedi la pena molesta,\r\ntu che, spirando, vai veggendo i morti:\r\nvedi s\u2019alcuna \u00E8 grande come questa.\r\n\r\nE perch\u00E9 tu di me novella porti,\r\nsappi ch\u2019i\u2019 son Bertram dal Bornio, quelli\r\nche diedi al re giovane i ma\u2019 conforti.\r\n\r\nIo feci il padre e \u2019l figlio in s\u00E9 ribelli;\r\nAchitof\u00E8l non f\u00E9 pi\u00F9 d\u2019Absalone\r\ne di Dav\u00ECd coi malvagi punzelli.\r\n\r\nPerch\u2019 io parti\u2019 cos\u00EC giunte persone,\r\npartito porto il mio cerebro, lasso!,\r\ndal suo principio ch\u2019\u00E8 in questo troncone.\r\n\r\nCos\u00EC s\u2019osserva in me lo contrapasso\u00BB.\r\n\r\n\r\n\r\n\r\nInferno\r\nCanto XXIX\r\n\r\n\r\nLa molta gente e le diverse piaghe\r\navean le luci mie s\u00EC inebr\u00EFate,\r\nche de lo stare a piangere eran vaghe.\r\n\r\nMa Virgilio mi disse: \u00ABChe pur guate?\r\nperch\u00E9 la vista tua pur si soffolge\r\nl\u00E0 gi\u00F9 tra l\u2019ombre triste smozzicate?\r\n\r\nTu non hai fatto s\u00EC a l\u2019altre bolge;\r\npensa, se tu annoverar le credi,\r\nche miglia ventidue la valle volge.\r\n\r\nE gi\u00E0 la luna \u00E8 sotto i nostri piedi;\r\nlo tempo \u00E8 poco omai che n\u2019\u00E8 concesso,\r\ne altro \u00E8 da veder che tu non vedi\u00BB.\r\n\r\n\u00ABSe tu avessi\u00BB, rispuos\u2019 io appresso,\r\n\u00ABatteso a la cagion per ch\u2019io guardava,\r\nforse m\u2019avresti ancor lo star dimesso\u00BB.\r\n\r\nParte sen giva, e io retro li andava,\r\nlo duca, gi\u00E0 faccendo la risposta,\r\ne soggiugnendo: \u00ABDentro a quella cava\r\n\r\ndov\u2019 io tenea or li occhi s\u00EC a posta,\r\ncredo ch\u2019un spirto del mio sangue pianga\r\nla colpa che l\u00E0 gi\u00F9 cotanto costa\u00BB.\r\n\r\nAllor disse \u2019l maestro: \u00ABNon si franga\r\nlo tuo pensier da qui innanzi sovr\u2019 ello.\r\nAttendi ad altro, ed ei l\u00E0 si rimanga;\r\n\r\nch\u2019io vidi lui a pi\u00E8 del ponticello\r\nmostrarti e minacciar forte col dito,\r\ne udi\u2019 \u2019l nominar Geri del Bello.\r\n\r\nTu eri allor s\u00EC del tutto impedito\r\nsovra colui che gi\u00E0 tenne Altaforte,\r\nche non guardasti in l\u00E0, s\u00EC fu partito\u00BB.\r\n\r\n\u00ABO duca mio, la v\u00EFolenta morte\r\nche non li \u00E8 vendicata ancor\u00BB, diss\u2019 io,\r\n\u00ABper alcun che de l\u2019onta sia consorte,\r\n\r\nfece lui disdegnoso; ond\u2019 el sen gio\r\nsanza parlarmi, s\u00EC com\u2019 \u00EFo estimo:\r\ne in ci\u00F2 m\u2019ha el fatto a s\u00E9 pi\u00F9 pio\u00BB.\r\n\r\nCos\u00EC parlammo infino al loco primo\r\nche de lo scoglio l\u2019altra valle mostra,\r\nse pi\u00F9 lume vi fosse, tutto ad imo.\r\n\r\nQuando noi fummo sor l\u2019ultima chiostra\r\ndi Malebolge, s\u00EC che i suoi conversi\r\npotean parere a la veduta nostra,\r\n\r\nlamenti saettaron me diversi,\r\nche di piet\u00E0 ferrati avean li strali;\r\nond\u2019 io li orecchi con le man copersi.\r\n\r\nQual dolor fora, se de li spedali\r\ndi Valdichiana tra \u2019l luglio e \u2019l settembre\r\ne di Maremma e di Sardigna i mali\r\n\r\nfossero in una fossa tutti \u2019nsembre,\r\ntal era quivi, e tal puzzo n\u2019usciva\r\nqual suol venir de le marcite membre.\r\n\r\nNoi discendemmo in su l\u2019ultima riva\r\ndel lungo scoglio, pur da man sinistra;\r\ne allor fu la mia vista pi\u00F9 viva\r\n\r\ngi\u00F9 ver\u2019 lo fondo, la \u2019ve la ministra\r\nde l\u2019alto Sire infallibil giustizia\r\npunisce i falsador che qui registra.\r\n\r\nNon credo ch\u2019a veder maggior tristizia\r\nfosse in Egina il popol tutto infermo,\r\nquando fu l\u2019aere s\u00EC pien di malizia,\r\n\r\nche li animali, infino al picciol vermo,\r\ncascaron tutti, e poi le genti antiche,\r\nsecondo che i poeti hanno per fermo,\r\n\r\nsi ristorar di seme di formiche;\r\nch\u2019era a veder per quella oscura valle\r\nlanguir li spirti per diverse biche.\r\n\r\nQual sovra \u2019l ventre e qual sovra le spalle\r\nl\u2019un de l\u2019altro giacea, e qual carpone\r\nsi trasmutava per lo tristo calle.\r\n\r\nPasso passo andavam sanza sermone,\r\nguardando e ascoltando li ammalati,\r\nche non potean levar le lor persone.\r\n\r\nIo vidi due sedere a s\u00E9 poggiati,\r\ncom\u2019 a scaldar si poggia tegghia a tegghia,\r\ndal capo al pi\u00E8 di schianze macolati;\r\n\r\ne non vidi gi\u00E0 mai menare stregghia\r\na ragazzo aspettato dal segnorso,\r\nn\u00E9 a colui che mal volontier vegghia,\r\n\r\ncome ciascun menava spesso il morso\r\nde l\u2019unghie sopra s\u00E9 per la gran rabbia\r\ndel pizzicor, che non ha pi\u00F9 soccorso;\r\n\r\ne s\u00EC traevan gi\u00F9 l\u2019unghie la scabbia,\r\ncome coltel di scardova le scaglie\r\no d\u2019altro pesce che pi\u00F9 larghe l\u2019abbia.\r\n\r\n\u00ABO tu che con le dita ti dismaglie\u00BB,\r\ncominci\u00F2 \u2019l duca mio a l\u2019un di loro,\r\n\u00ABe che fai d\u2019esse talvolta tanaglie,\r\n\r\ndinne s\u2019alcun Latino \u00E8 tra costoro\r\nche son quinc\u2019 entro, se l\u2019unghia ti basti\r\netternalmente a cotesto lavoro\u00BB.\r\n\r\n\u00ABLatin siam noi, che tu vedi s\u00EC guasti\r\nqui ambedue\u00BB, rispuose l\u2019un piangendo;\r\n\u00ABma tu chi se\u2019 che di noi dimandasti?\u00BB.\r\n\r\nE \u2019l duca disse: \u00ABI\u2019 son un che discendo\r\ncon questo vivo gi\u00F9 di balzo in balzo,\r\ne di mostrar lo \u2019nferno a lui intendo\u00BB.\r\n\r\nAllor si ruppe lo comun rincalzo;\r\ne tremando ciascuno a me si volse\r\ncon altri che l\u2019udiron di rimbalzo.\r\n\r\nLo buon maestro a me tutto s\u2019accolse,\r\ndicendo: \u00ABD\u00EC a lor ci\u00F2 che tu vuoli\u00BB;\r\ne io incominciai, poscia ch\u2019ei volse:\r\n\r\n\u00ABSe la vostra memoria non s\u2019imboli\r\nnel primo mondo da l\u2019umane menti,\r\nma s\u2019ella viva sotto molti soli,\r\n\r\nditemi chi voi siete e di che genti;\r\nla vostra sconcia e fastidiosa pena\r\ndi palesarvi a me non vi spaventi\u00BB.\r\n\r\n\u00ABIo fui d\u2019Arezzo, e Albero da Siena\u00BB,\r\nrispuose l\u2019un, \u00ABmi f\u00E9 mettere al foco;\r\nma quel per ch\u2019io mori\u2019 qui non mi mena.\r\n\r\nVero \u00E8 ch\u2019i\u2019 dissi lui, parlando a gioco:\r\n\u201CI\u2019 mi saprei levar per l\u2019aere a volo\u201D;\r\ne quei, ch\u2019avea vaghezza e senno poco,\r\n\r\nvolle ch\u2019i\u2019 li mostrassi l\u2019arte; e solo\r\nperch\u2019 io nol feci Dedalo, mi fece\r\nardere a tal che l\u2019avea per figliuolo.\r\n\r\nMa ne l\u2019ultima bolgia de le diece\r\nme per l\u2019alch\u00ECmia che nel mondo usai\r\ndann\u00F2 Min\u00F2s, a cui fallar non lece\u00BB.\r\n\r\nE io dissi al poeta: \u00ABOr fu gi\u00E0 mai\r\ngente s\u00EC vana come la sanese?\r\nCerto non la francesca s\u00EC d\u2019assai!\u00BB.\r\n\r\nOnde l\u2019altro lebbroso, che m\u2019intese,\r\nrispuose al detto mio: \u00ABTra\u2019mene Stricca\r\nche seppe far le temperate spese,\r\n\r\ne Niccol\u00F2 che la costuma ricca\r\ndel garofano prima discoverse\r\nne l\u2019orto dove tal seme s\u2019appicca;\r\n\r\ne tra\u2019ne la brigata in che disperse\r\nCaccia d\u2019Ascian la vigna e la gran fonda,\r\ne l\u2019Abbagliato suo senno proferse.\r\n\r\nMa perch\u00E9 sappi chi s\u00EC ti seconda\r\ncontra i Sanesi, aguzza ver\u2019 me l\u2019occhio,\r\ns\u00EC che la faccia mia ben ti risponda:\r\n\r\ns\u00EC vedrai ch\u2019io son l\u2019ombra di Capocchio,\r\nche falsai li metalli con l\u2019alch\u00ECmia;\r\ne te dee ricordar, se ben t\u2019adocchio,\r\n\r\ncom\u2019 io fui di natura buona scimia\u00BB.\r\n\r\n\r\n\r\n\r\nInferno\r\nCanto XXX\r\n\r\n\r\nNel tempo che Iunone era crucciata\r\nper Semel\u00E8 contra \u2019l sangue tebano,\r\ncome mostr\u00F2 una e altra f\u00EFata,\r\n\r\nAtamante divenne tanto insano,\r\nche veggendo la moglie con due figli\r\nandar carcata da ciascuna mano,\r\n\r\ngrid\u00F2: \u00ABTendiam le reti, s\u00EC ch\u2019io pigli\r\nla leonessa e \u2019 leoncini al varco\u00BB;\r\ne poi distese i dispietati artigli,\r\n\r\nprendendo l\u2019un ch\u2019avea nome Learco,\r\ne rotollo e percosselo ad un sasso;\r\ne quella s\u2019anneg\u00F2 con l\u2019altro carco.\r\n\r\nE quando la fortuna volse in basso\r\nl\u2019altezza de\u2019 Troian che tutto ardiva,\r\ns\u00EC che \u2019nsieme col regno il re fu casso,\r\n\r\nEcuba trista, misera e cattiva,\r\nposcia che vide Polissena morta,\r\ne del suo Polidoro in su la riva\r\n\r\ndel mar si fu la dolorosa accorta,\r\nforsennata latr\u00F2 s\u00EC come cane;\r\ntanto il dolor le f\u00E9 la mente torta.\r\n\r\nMa n\u00E9 di Tebe furie n\u00E9 troiane\r\nsi vider m\u00E4i in alcun tanto crude,\r\nnon punger bestie, nonch\u00E9 membra umane,\r\n\r\nquant\u2019 io vidi in due ombre smorte e nude,\r\nche mordendo correvan di quel modo\r\nche \u2019l porco quando del porcil si schiude.\r\n\r\nL\u2019una giunse a Capocchio, e in sul nodo\r\ndel collo l\u2019assann\u00F2, s\u00EC che, tirando,\r\ngrattar li fece il ventre al fondo sodo.\r\n\r\nE l\u2019Aretin che rimase, tremando\r\nmi disse: \u00ABQuel folletto \u00E8 Gianni Schicchi,\r\ne va rabbioso altrui cos\u00EC conciando\u00BB.\r\n\r\n\u00ABOh\u00BB, diss\u2019 io lui, \u00ABse l\u2019altro non ti ficchi\r\nli denti a dosso, non ti sia fatica\r\na dir chi \u00E8, pria che di qui si spicchi\u00BB.\r\n\r\nEd elli a me: \u00ABQuell\u2019 \u00E8 l\u2019anima antica\r\ndi Mirra scellerata, che divenne\r\nal padre, fuor del dritto amore, amica.\r\n\r\nQuesta a peccar con esso cos\u00EC venne,\r\nfalsificando s\u00E9 in altrui forma,\r\ncome l\u2019altro che l\u00E0 sen va, sostenne,\r\n\r\nper guadagnar la donna de la torma,\r\nfalsificare in s\u00E9 Buoso Donati,\r\ntestando e dando al testamento norma\u00BB.\r\n\r\nE poi che i due rabbiosi fuor passati\r\nsovra cu\u2019 io avea l\u2019occhio tenuto,\r\nrivolsilo a guardar li altri mal nati.\r\n\r\nIo vidi un, fatto a guisa di l\u00EButo,\r\npur ch\u2019elli avesse avuta l\u2019anguinaia\r\ntronca da l\u2019altro che l\u2019uomo ha forcuto.\r\n\r\nLa grave idropes\u00EC, che s\u00EC dispaia\r\nle membra con l\u2019omor che mal converte,\r\nche \u2019l viso non risponde a la ventraia,\r\n\r\nfaceva lui tener le labbra aperte\r\ncome l\u2019etico fa, che per la sete\r\nl\u2019un verso \u2019l mento e l\u2019altro in s\u00F9 rinverte.\r\n\r\n\u00ABO voi che sanz\u2019 alcuna pena siete,\r\ne non so io perch\u00E9, nel mondo gramo\u00BB,\r\ndiss\u2019 elli a noi, \u00ABguardate e attendete\r\n\r\na la miseria del maestro Adamo;\r\nio ebbi, vivo, assai di quel ch\u2019i\u2019 volli,\r\ne ora, lasso!, un gocciol d\u2019acqua bramo.\r\n\r\nLi ruscelletti che d\u2019i verdi colli\r\ndel Casentin discendon giuso in Arno,\r\nfaccendo i lor canali freddi e molli,\r\n\r\nsempre mi stanno innanzi, e non indarno,\r\nch\u00E9 l\u2019imagine lor vie pi\u00F9 m\u2019asciuga\r\nche \u2019l male ond\u2019 io nel volto mi discarno.\r\n\r\nLa rigida giustizia che mi fruga\r\ntragge cagion del loco ov\u2019 io peccai\r\na metter pi\u00F9 li miei sospiri in fuga.\r\n\r\nIvi \u00E8 Romena, l\u00E0 dov\u2019 io falsai\r\nla lega suggellata del Batista;\r\nper ch\u2019io il corpo s\u00F9 arso lasciai.\r\n\r\nMa s\u2019io vedessi qui l\u2019anima trista\r\ndi Guido o d\u2019Alessandro o di lor frate,\r\nper Fonte Branda non darei la vista.\r\n\r\nDentro c\u2019\u00E8 l\u2019una gi\u00E0, se l\u2019arrabbiate\r\nombre che vanno intorno dicon vero;\r\nma che mi val, c\u2019ho le membra legate?\r\n\r\nS\u2019io fossi pur di tanto ancor leggero\r\nch\u2019i\u2019 potessi in cent\u2019 anni andare un\u2019oncia,\r\nio sarei messo gi\u00E0 per lo sentiero,\r\n\r\ncercando lui tra questa gente sconcia,\r\ncon tutto ch\u2019ella volge undici miglia,\r\ne men d\u2019un mezzo di traverso non ci ha.\r\n\r\nIo son per lor tra s\u00EC fatta famiglia;\r\ne\u2019 m\u2019indussero a batter li fiorini\r\nch\u2019avevan tre carati di mondiglia\u00BB.\r\n\r\nE io a lui: \u00ABChi son li due tapini\r\nche fumman come man bagnate \u2019l verno,\r\ngiacendo stretti a\u2019 tuoi destri confini?\u00BB.\r\n\r\n\u00ABQui li trovai\u2014e poi volta non dierno\u2014\u00BB,\r\nrispuose, \u00ABquando piovvi in questo greppo,\r\ne non credo che dieno in sempiterno.\r\n\r\nL\u2019una \u00E8 la falsa ch\u2019accus\u00F2 Gioseppo;\r\nl\u2019altr\u2019 \u00E8 \u2019l falso Sinon greco di Troia:\r\nper febbre aguta gittan tanto leppo\u00BB.\r\n\r\nE l\u2019un di lor, che si rec\u00F2 a noia\r\nforse d\u2019esser nomato s\u00EC oscuro,\r\ncol pugno li percosse l\u2019epa croia.\r\n\r\nQuella son\u00F2 come fosse un tamburo;\r\ne mastro Adamo li percosse il volto\r\ncol braccio suo, che non parve men duro,\r\n\r\ndicendo a lui: \u00ABAncor che mi sia tolto\r\nlo muover per le membra che son gravi,\r\nho io il braccio a tal mestiere sciolto\u00BB.\r\n\r\nOnd\u2019 ei rispuose: \u00ABQuando tu andavi\r\nal fuoco, non l\u2019avei tu cos\u00EC presto;\r\nma s\u00EC e pi\u00F9 l\u2019avei quando coniavi\u00BB.\r\n\r\nE l\u2019idropico: \u00ABTu di\u2019 ver di questo:\r\nma tu non fosti s\u00EC ver testimonio\r\nl\u00E0 \u2019ve del ver fosti a Troia richesto\u00BB.\r\n\r\n\u00ABS\u2019io dissi falso, e tu falsasti il conio\u00BB,\r\ndisse Sinon; \u00ABe son qui per un fallo,\r\ne tu per pi\u00F9 ch\u2019alcun altro demonio!\u00BB.\r\n\r\n\u00ABRicorditi, spergiuro, del cavallo\u00BB,\r\nrispuose quel ch\u2019av\u00EBa infiata l\u2019epa;\r\n\u00ABe sieti reo che tutto il mondo sallo!\u00BB.\r\n\r\n\u00ABE te sia rea la sete onde ti crepa\u00BB,\r\ndisse \u2019l Greco, \u00ABla lingua, e l\u2019acqua marcia\r\nche \u2019l ventre innanzi a li occhi s\u00EC t\u2019assiepa!\u00BB.\r\n\r\nAllora il monetier: \u00ABCos\u00EC si squarcia\r\nla bocca tua per tuo mal come suole;\r\nch\u00E9, s\u2019i\u2019 ho sete e omor mi rinfarcia,\r\n\r\ntu hai l\u2019arsura e \u2019l capo che ti duole,\r\ne per leccar lo specchio di Narcisso,\r\nnon vorresti a \u2019nvitar molte parole\u00BB.\r\n\r\nAd ascoltarli er\u2019 io del tutto fisso,\r\nquando \u2019l maestro mi disse: \u00ABOr pur mira,\r\nche per poco che teco non mi risso!\u00BB.\r\n\r\nQuand\u2019 io \u2019l senti\u2019 a me parlar con ira,\r\nvolsimi verso lui con tal vergogna,\r\nch\u2019ancor per la memoria mi si gira.\r\n\r\nQual \u00E8 colui che suo dannaggio sogna,\r\nche sognando desidera sognare,\r\ns\u00EC che quel ch\u2019\u00E8, come non fosse, agogna,\r\n\r\ntal mi fec\u2019 io, non possendo parlare,\r\nche dis\u00EFava scusarmi, e scusava\r\nme tuttavia, e nol mi credea fare.\r\n\r\n\u00ABMaggior difetto men vergogna lava\u00BB,\r\ndisse \u2019l maestro, \u00ABche \u2019l tuo non \u00E8 stato;\r\nper\u00F2 d\u2019ogne trestizia ti disgrava.\r\n\r\nE fa ragion ch\u2019io ti sia sempre allato,\r\nse pi\u00F9 avvien che fortuna t\u2019accoglia\r\ndove sien genti in simigliante piato:\r\n\r\nch\u00E9 voler ci\u00F2 udire \u00E8 bassa voglia\u00BB.\r\n\r\n\r\n\r\n\r\nInferno\r\nCanto XXXI\r\n\r\n\r\nUna medesma lingua pria mi morse,\r\ns\u00EC che mi tinse l\u2019una e l\u2019altra guancia,\r\ne poi la medicina mi riporse;\r\n\r\ncos\u00EC od\u2019 io che solea far la lancia\r\nd\u2019Achille e del suo padre esser cagione\r\nprima di trista e poi di buona mancia.\r\n\r\nNoi demmo il dosso al misero vallone\r\nsu per la ripa che \u2019l cinge dintorno,\r\nattraversando sanza alcun sermone.\r\n\r\nQuiv\u2019 era men che notte e men che giorno,\r\ns\u00EC che \u2019l viso m\u2019andava innanzi poco;\r\nma io senti\u2019 sonare un alto corno,\r\n\r\ntanto ch\u2019avrebbe ogne tuon fatto fioco,\r\nche, contra s\u00E9 la sua via seguitando,\r\ndirizz\u00F2 li occhi miei tutti ad un loco.\r\n\r\nDopo la dolorosa rotta, quando\r\nCarlo Magno perd\u00E9 la santa gesta,\r\nnon son\u00F2 s\u00EC terribilmente Orlando.\r\n\r\nPoco port\u00E4i in l\u00E0 volta la testa,\r\nche me parve veder molte alte torri;\r\nond\u2019 io: \u00ABMaestro, d\u00EC, che terra \u00E8 questa?\u00BB.\r\n\r\nEd elli a me: \u00ABPer\u00F2 che tu trascorri\r\nper le tenebre troppo da la lungi,\r\navvien che poi nel maginare abborri.\r\n\r\nTu vedrai ben, se tu l\u00E0 ti congiungi,\r\nquanto \u2019l senso s\u2019inganna di lontano;\r\nper\u00F2 alquanto pi\u00F9 te stesso pungi\u00BB.\r\n\r\nPoi caramente mi prese per mano\r\ne disse: \u00ABPria che noi siam pi\u00F9 avanti,\r\nacci\u00F2 che \u2019l fatto men ti paia strano,\r\n\r\nsappi che non son torri, ma giganti,\r\ne son nel pozzo intorno da la ripa\r\nda l\u2019umbilico in giuso tutti quanti\u00BB.\r\n\r\nCome quando la nebbia si dissipa,\r\nlo sguardo a poco a poco raffigura\r\nci\u00F2 che cela \u2019l vapor che l\u2019aere stipa,\r\n\r\ncos\u00EC forando l\u2019aura grossa e scura,\r\npi\u00F9 e pi\u00F9 appressando ver\u2019 la sponda,\r\nfuggiemi errore e cresciemi paura;\r\n\r\nper\u00F2 che, come su la cerchia tonda\r\nMontereggion di torri si corona,\r\ncos\u00EC la proda che \u2019l pozzo circonda\r\n\r\ntorreggiavan di mezza la persona\r\nli orribili giganti, cui minaccia\r\nGiove del cielo ancora quando tuona.\r\n\r\nE io scorgeva gi\u00E0 d\u2019alcun la faccia,\r\nle spalle e \u2019l petto e del ventre gran parte,\r\ne per le coste gi\u00F9 ambo le braccia.\r\n\r\nNatura certo, quando lasci\u00F2 l\u2019arte\r\ndi s\u00EC fatti animali, assai f\u00E9 bene\r\nper t\u00F2rre tali essecutori a Marte.\r\n\r\nE s\u2019ella d\u2019elefanti e di balene\r\nnon si pente, chi guarda sottilmente,\r\npi\u00F9 giusta e pi\u00F9 discreta la ne tene;\r\n\r\nch\u00E9 dove l\u2019argomento de la mente\r\ns\u2019aggiugne al mal volere e a la possa,\r\nnessun riparo vi pu\u00F2 far la gente.\r\n\r\nLa faccia sua mi parea lunga e grossa\r\ncome la pina di San Pietro a Roma,\r\ne a sua proporzione eran l\u2019altre ossa;\r\n\r\ns\u00EC che la ripa, ch\u2019era perizoma\r\ndal mezzo in gi\u00F9, ne mostrava ben tanto\r\ndi sovra, che di giugnere a la chioma\r\n\r\ntre Frison s\u2019averien dato mal vanto;\r\nper\u00F2 ch\u2019i\u2019 ne vedea trenta gran palmi\r\ndal loco in gi\u00F9 dov\u2019 omo affibbia \u2019l manto.\r\n\r\n\u00ABRaph\u00E8l ma\u00EC am\u00E8cche zab\u00EC almi\u00BB,\r\ncominci\u00F2 a gridar la fiera bocca,\r\ncui non si convenia pi\u00F9 dolci salmi.\r\n\r\nE \u2019l duca mio ver\u2019 lui: \u00ABAnima sciocca,\r\ntienti col corno, e con quel ti disfoga\r\nquand\u2019 ira o altra pass\u00EFon ti tocca!\r\n\r\nC\u00E9rcati al collo, e troverai la soga\r\nche \u2019l tien legato, o anima confusa,\r\ne vedi lui che \u2019l gran petto ti doga\u00BB.\r\n\r\nPoi disse a me: \u00ABElli stessi s\u2019accusa;\r\nquesti \u00E8 Nembrotto per lo cui mal coto\r\npur un linguaggio nel mondo non s\u2019usa.\r\n\r\nLasci\u00E0nlo stare e non parliamo a v\u00F2to;\r\nch\u00E9 cos\u00EC \u00E8 a lui ciascun linguaggio\r\ncome \u2019l suo ad altrui, ch\u2019a nullo \u00E8 noto\u00BB.\r\n\r\nFacemmo adunque pi\u00F9 lungo v\u00EFaggio,\r\nv\u00F2lti a sinistra; e al trar d\u2019un balestro\r\ntrovammo l\u2019altro assai pi\u00F9 fero e maggio.\r\n\r\nA cigner lui qual che fosse \u2019l maestro,\r\nnon so io dir, ma el tenea soccinto\r\ndinanzi l\u2019altro e dietro il braccio destro\r\n\r\nd\u2019una catena che \u2019l tenea avvinto\r\ndal collo in gi\u00F9, s\u00EC che \u2019n su lo scoperto\r\nsi ravvolg\u00EBa infino al giro quinto.\r\n\r\n\u00ABQuesto superbo volle esser esperto\r\ndi sua potenza contra \u2019l sommo Giove\u00BB,\r\ndisse \u2019l mio duca, \u00ABond\u2019 elli ha cotal merto.\r\n\r\nF\u00EFalte ha nome, e fece le gran prove\r\nquando i giganti fer paura a\u2019 d\u00E8i;\r\nle braccia ch\u2019el men\u00F2, gi\u00E0 mai non move\u00BB.\r\n\r\nE io a lui: \u00ABS\u2019esser puote, io vorrei\r\nche de lo smisurato Br\u00EFareo\r\nesper\u00EFenza avesser li occhi mei\u00BB.\r\n\r\nOnd\u2019 ei rispuose: \u00ABTu vedrai Anteo\r\npresso di qui che parla ed \u00E8 disciolto,\r\nche ne porr\u00E0 nel fondo d\u2019ogne reo.\r\n\r\nQuel che tu vuo\u2019 veder, pi\u00F9 l\u00E0 \u00E8 molto\r\ned \u00E8 legato e fatto come questo,\r\nsalvo che pi\u00F9 feroce par nel volto\u00BB.\r\n\r\nNon fu tremoto gi\u00E0 tanto rubesto,\r\nche scotesse una torre cos\u00EC forte,\r\ncome F\u00EFalte a scuotersi fu presto.\r\n\r\nAllor temett\u2019 io pi\u00F9 che mai la morte,\r\ne non v\u2019era mestier pi\u00F9 che la dotta,\r\ns\u2019io non avessi viste le ritorte.\r\n\r\nNoi procedemmo pi\u00F9 avante allotta,\r\ne venimmo ad Anteo, che ben cinque alle,\r\nsanza la testa, uscia fuor de la grotta.\r\n\r\n\u00ABO tu che ne la fortunata valle\r\nche fece Scip\u00EFon di gloria reda,\r\nquand\u2019 Anib\u00E0l co\u2019 suoi diede le spalle,\r\n\r\nrecasti gi\u00E0 mille leon per preda,\r\ne che, se fossi stato a l\u2019alta guerra\r\nde\u2019 tuoi fratelli, ancor par che si creda\r\n\r\nch\u2019avrebber vinto i figli de la terra:\r\nmettine gi\u00F9, e non ten vegna schifo,\r\ndove Cocito la freddura serra.\r\n\r\nNon ci fare ire a Tizio n\u00E9 a Tifo:\r\nquesti pu\u00F2 dar di quel che qui si brama;\r\nper\u00F2 ti china e non torcer lo grifo.\r\n\r\nAncor ti pu\u00F2 nel mondo render fama,\r\nch\u2019el vive, e lunga vita ancor aspetta\r\nse \u2019nnanzi tempo grazia a s\u00E9 nol chiama\u00BB.\r\n\r\nCos\u00EC disse \u2019l maestro; e quelli in fretta\r\nle man distese, e prese \u2019l duca mio,\r\nond\u2019 Ercule sent\u00EC gi\u00E0 grande stretta.\r\n\r\nVirgilio, quando prender si sentio,\r\ndisse a me: \u00ABFatti qua, s\u00EC ch\u2019io ti prenda\u00BB;\r\npoi fece s\u00EC ch\u2019un fascio era elli e io.\r\n\r\nQual pare a riguardar la Carisenda\r\nsotto \u2019l chinato, quando un nuvol vada\r\nsovr\u2019 essa s\u00EC, ched ella incontro penda:\r\n\r\ntal parve Ant\u00EBo a me che stava a bada\r\ndi vederlo chinare, e fu tal ora\r\nch\u2019i\u2019 avrei voluto ir per altra strada.\r\n\r\nMa lievemente al fondo che divora\r\nLucifero con Giuda, ci spos\u00F2;\r\nn\u00E9, s\u00EC chinato, l\u00EC fece dimora,\r\n\r\ne come albero in nave si lev\u00F2.\r\n\r\n\r\n\r\n\r\nInferno\r\nCanto XXXII\r\n\r\n\r\nS\u2019\u00EFo avessi le rime aspre e chiocce,\r\ncome si converrebbe al tristo buco\r\nsovra \u2019l qual pontan tutte l\u2019altre rocce,\r\n\r\nio premerei di mio concetto il suco\r\npi\u00F9 pienamente; ma perch\u2019 io non l\u2019abbo,\r\nnon sanza tema a dicer mi conduco;\r\n\r\nch\u00E9 non \u00E8 impresa da pigliare a gabbo\r\ndiscriver fondo a tutto l\u2019universo,\r\nn\u00E9 da lingua che chiami mamma o babbo.\r\n\r\nMa quelle donne aiutino il mio verso\r\nch\u2019aiutaro Anf\u00EFone a chiuder Tebe,\r\ns\u00EC che dal fatto il dir non sia diverso.\r\n\r\nOh sovra tutte mal creata plebe\r\nche stai nel loco onde parlare \u00E8 duro,\r\nmei foste state qui pecore o zebe!\r\n\r\nCome noi fummo gi\u00F9 nel pozzo scuro\r\nsotto i pi\u00E8 del gigante assai pi\u00F9 bassi,\r\ne io mirava ancora a l\u2019alto muro,\r\n\r\ndicere udi\u2019mi: \u00ABGuarda come passi:\r\nva s\u00EC, che tu non calchi con le piante\r\nle teste de\u2019 fratei miseri lassi\u00BB.\r\n\r\nPer ch\u2019io mi volsi, e vidimi davante\r\ne sotto i piedi un lago che per gelo\r\navea di vetro e non d\u2019acqua sembiante.\r\n\r\nNon fece al corso suo s\u00EC grosso velo\r\ndi verno la Danoia in Osterlicchi,\r\nn\u00E9 Tana\u00EF l\u00E0 sotto \u2019l freddo cielo,\r\n\r\ncom\u2019 era quivi; che se Tambernicchi\r\nvi fosse s\u00F9 caduto, o Pietrapana,\r\nnon avria pur da l\u2019orlo fatto cricchi.\r\n\r\nE come a gracidar si sta la rana\r\ncol muso fuor de l\u2019acqua, quando sogna\r\ndi spigolar sovente la villana,\r\n\r\nlivide, insin l\u00E0 dove appar vergogna\r\neran l\u2019ombre dolenti ne la ghiaccia,\r\nmettendo i denti in nota di cicogna.\r\n\r\nOgnuna in gi\u00F9 tenea volta la faccia;\r\nda bocca il freddo, e da li occhi il cor tristo\r\ntra lor testimonianza si procaccia.\r\n\r\nQuand\u2019 io m\u2019ebbi dintorno alquanto visto,\r\nvolsimi a\u2019 piedi, e vidi due s\u00EC stretti,\r\nche \u2019l pel del capo avieno insieme misto.\r\n\r\n\u00ABDitemi, voi che s\u00EC strignete i petti\u00BB,\r\ndiss\u2019 io, \u00ABchi siete?\u00BB. E quei piegaro i colli;\r\ne poi ch\u2019ebber li visi a me eretti,\r\n\r\nli occhi lor, ch\u2019eran pria pur dentro molli,\r\ngocciar su per le labbra, e \u2019l gelo strinse\r\nle lagrime tra essi e riserrolli.\r\n\r\nCon legno legno spranga mai non cinse\r\nforte cos\u00EC; ond\u2019 ei come due becchi\r\ncozzaro insieme, tanta ira li vinse.\r\n\r\nE un ch\u2019avea perduti ambo li orecchi\r\nper la freddura, pur col viso in gi\u00F9e,\r\ndisse: \u00ABPerch\u00E9 cotanto in noi ti specchi?\r\n\r\nSe vuoi saper chi son cotesti due,\r\nla valle onde Bisenzo si dichina\r\ndel padre loro Alberto e di lor fue.\r\n\r\nD\u2019un corpo usciro; e tutta la Caina\r\npotrai cercare, e non troverai ombra\r\ndegna pi\u00F9 d\u2019esser fitta in gelatina:\r\n\r\nnon quelli a cui fu rotto il petto e l\u2019ombra\r\ncon esso un colpo per la man d\u2019Art\u00F9;\r\nnon Focaccia; non questi che m\u2019ingombra\r\n\r\ncol capo s\u00EC, ch\u2019i\u2019 non veggio oltre pi\u00F9,\r\ne fu nomato Sassol Mascheroni;\r\nse tosco se\u2019, ben sai omai chi fu.\r\n\r\nE perch\u00E9 non mi metti in pi\u00F9 sermoni,\r\nsappi ch\u2019i\u2019 fu\u2019 il Camiscion de\u2019 Pazzi;\r\ne aspetto Carlin che mi scagioni\u00BB.\r\n\r\nPoscia vid\u2019 io mille visi cagnazzi\r\nfatti per freddo; onde mi vien riprezzo,\r\ne verr\u00E0 sempre, de\u2019 gelati guazzi.\r\n\r\nE mentre ch\u2019andavamo inver\u2019 lo mezzo\r\nal quale ogne gravezza si rauna,\r\ne io tremava ne l\u2019etterno rezzo;\r\n\r\nse voler fu o destino o fortuna,\r\nnon so; ma, passeggiando tra le teste,\r\nforte percossi \u2019l pi\u00E8 nel viso ad una.\r\n\r\nPiangendo mi sgrid\u00F2: \u00ABPerch\u00E9 mi peste?\r\nse tu non vieni a crescer la vendetta\r\ndi Montaperti, perch\u00E9 mi moleste?\u00BB.\r\n\r\nE io: \u00ABMaestro mio, or qui m\u2019aspetta,\r\ns\u00EC ch\u2019io esca d\u2019un dubbio per costui;\r\npoi mi farai, quantunque vorrai, fretta\u00BB.\r\n\r\nLo duca stette, e io dissi a colui\r\nche bestemmiava duramente ancora:\r\n\u00ABQual se\u2019 tu che cos\u00EC rampogni altrui?\u00BB.\r\n\r\n\u00ABOr tu chi se\u2019 che vai per l\u2019Antenora,\r\npercotendo\u00BB, rispuose, \u00ABaltrui le gote,\r\ns\u00EC che, se fossi vivo, troppo fora?\u00BB.\r\n\r\n\u00ABVivo son io, e caro esser ti puote\u00BB,\r\nfu mia risposta, \u00ABse dimandi fama,\r\nch\u2019io metta il nome tuo tra l\u2019altre note\u00BB.\r\n\r\nEd elli a me: \u00ABDel contrario ho io brama.\r\nL\u00E8vati quinci e non mi dar pi\u00F9 lagna,\r\nch\u00E9 mal sai lusingar per questa lama!\u00BB.\r\n\r\nAllor lo presi per la cuticagna\r\ne dissi: \u00ABEl converr\u00E0 che tu ti nomi,\r\no che capel qui s\u00F9 non ti rimagna\u00BB.\r\n\r\nOnd\u2019 elli a me: \u00ABPerch\u00E9 tu mi dischiomi,\r\nn\u00E9 ti dir\u00F2 ch\u2019io sia, n\u00E9 mosterrolti,\r\nse mille fiate in sul capo mi tomi\u00BB.\r\n\r\nIo avea gi\u00E0 i capelli in mano avvolti,\r\ne tratti glien\u2019 avea pi\u00F9 d\u2019una ciocca,\r\nlatrando lui con li occhi in gi\u00F9 raccolti,\r\n\r\nquando un altro grid\u00F2: \u00ABChe hai tu, Bocca?\r\nnon ti basta sonar con le mascelle,\r\nse tu non latri? qual diavol ti tocca?\u00BB.\r\n\r\n\u00ABOmai\u00BB, diss\u2019 io, \u00ABnon vo\u2019 che pi\u00F9 favelle,\r\nmalvagio traditor; ch\u2019a la tua onta\r\nio porter\u00F2 di te vere novelle\u00BB.\r\n\r\n\u00ABVa via\u00BB, rispuose, \u00ABe ci\u00F2 che tu vuoi conta;\r\nma non tacer, se tu di qua entro eschi,\r\ndi quel ch\u2019ebbe or cos\u00EC la lingua pronta.\r\n\r\nEl piange qui l\u2019argento de\u2019 Franceschi:\r\n\u201CIo vidi\u201D, potrai dir, \u201Cquel da Duera\r\nl\u00E0 dove i peccatori stanno freschi\u201D.\r\n\r\nSe fossi domandato \u201CAltri chi v\u2019era?\u201D,\r\ntu hai dallato quel di Beccheria\r\ndi cui seg\u00F2 Fiorenza la gorgiera.\r\n\r\nGianni de\u2019 Soldanier credo che sia\r\npi\u00F9 l\u00E0 con Ganellone e Tebaldello,\r\nch\u2019apr\u00EC Faenza quando si dormia\u00BB.\r\n\r\nNoi eravam partiti gi\u00E0 da ello,\r\nch\u2019io vidi due ghiacciati in una buca,\r\ns\u00EC che l\u2019un capo a l\u2019altro era cappello;\r\n\r\ne come \u2019l pan per fame si manduca,\r\ncos\u00EC \u2019l sovran li denti a l\u2019altro pose\r\nl\u00E0 \u2019ve \u2019l cervel s\u2019aggiugne con la nuca:\r\n\r\nnon altrimenti Tid\u00EBo si rose\r\nle tempie a Menalippo per disdegno,\r\nche quei faceva il teschio e l\u2019altre cose.\r\n\r\n\u00ABO tu che mostri per s\u00EC bestial segno\r\nodio sovra colui che tu ti mangi,\r\ndimmi \u2019l perch\u00E9\u00BB, diss\u2019 io, \u00ABper tal convegno,\r\n\r\nche se tu a ragion di lui ti piangi,\r\nsappiendo chi voi siete e la sua pecca,\r\nnel mondo suso ancora io te ne cangi,\r\n\r\nse quella con ch\u2019io parlo non si secca\u00BB.\r\n\r\n\r\n\r\n\r\nInferno\r\nCanto XXXIII\r\n\r\n\r\nLa bocca sollev\u00F2 dal fiero pasto\r\nquel peccator, forbendola a\u2019 capelli\r\ndel capo ch\u2019elli avea di retro guasto.\r\n\r\nPoi cominci\u00F2: \u00ABTu vuo\u2019 ch\u2019io rinovelli\r\ndisperato dolor che \u2019l cor mi preme\r\ngi\u00E0 pur pensando, pria ch\u2019io ne favelli.\r\n\r\nMa se le mie parole esser dien seme\r\nche frutti infamia al traditor ch\u2019i\u2019 rodo,\r\nparlar e lagrimar vedrai insieme.\r\n\r\nIo non so chi tu se\u2019 n\u00E9 per che modo\r\nvenuto se\u2019 qua gi\u00F9; ma fiorentino\r\nmi sembri veramente quand\u2019 io t\u2019odo.\r\n\r\nTu dei saper ch\u2019i\u2019 fui conte Ugolino,\r\ne questi \u00E8 l\u2019arcivescovo Ruggieri:\r\nor ti dir\u00F2 perch\u00E9 i son tal vicino.\r\n\r\nChe per l\u2019effetto de\u2019 suo\u2019 mai pensieri,\r\nfidandomi di lui, io fossi preso\r\ne poscia morto, dir non \u00E8 mestieri;\r\n\r\nper\u00F2 quel che non puoi avere inteso,\r\ncio\u00E8 come la morte mia fu cruda,\r\nudirai, e saprai s\u2019e\u2019 m\u2019ha offeso.\r\n\r\nBreve pertugio dentro da la Muda,\r\nla qual per me ha \u2019l titol de la fame,\r\ne che conviene ancor ch\u2019altrui si chiuda,\r\n\r\nm\u2019avea mostrato per lo suo forame\r\npi\u00F9 lune gi\u00E0, quand\u2019 io feci \u2019l mal sonno\r\nche del futuro mi squarci\u00F2 \u2019l velame.\r\n\r\nQuesti pareva a me maestro e donno,\r\ncacciando il lupo e \u2019 lupicini al monte\r\nper che i Pisan veder Lucca non ponno.\r\n\r\nCon cagne magre, stud\u00EFose e conte\r\nGualandi con Sismondi e con Lanfranchi\r\ns\u2019avea messi dinanzi da la fronte.\r\n\r\nIn picciol corso mi parieno stanchi\r\nlo padre e \u2019 figli, e con l\u2019agute scane\r\nmi parea lor veder fender li fianchi.\r\n\r\nQuando fui desto innanzi la dimane,\r\npianger senti\u2019 fra \u2019l sonno i miei figliuoli\r\nch\u2019eran con meco, e dimandar del pane.\r\n\r\nBen se\u2019 crudel, se tu gi\u00E0 non ti duoli\r\npensando ci\u00F2 che \u2019l mio cor s\u2019annunziava;\r\ne se non piangi, di che pianger suoli?\r\n\r\nGi\u00E0 eran desti, e l\u2019ora s\u2019appressava\r\nche \u2019l cibo ne sol\u00EBa essere addotto,\r\ne per suo sogno ciascun dubitava;\r\n\r\ne io senti\u2019 chiavar l\u2019uscio di sotto\r\na l\u2019orribile torre; ond\u2019 io guardai\r\nnel viso a\u2019 mie\u2019 figliuoi sanza far motto.\r\n\r\nIo non piang\u00EBa, s\u00EC dentro impetrai:\r\npiangevan elli; e Anselmuccio mio\r\ndisse: \u201CTu guardi s\u00EC, padre! che hai?\u201D.\r\n\r\nPerci\u00F2 non lagrimai n\u00E9 rispuos\u2019 io\r\ntutto quel giorno n\u00E9 la notte appresso,\r\ninfin che l\u2019altro sol nel mondo usc\u00ECo.\r\n\r\nCome un poco di raggio si fu messo\r\nnel doloroso carcere, e io scorsi\r\nper quattro visi il mio aspetto stesso,\r\n\r\nambo le man per lo dolor mi morsi;\r\ned ei, pensando ch\u2019io \u2019l fessi per voglia\r\ndi manicar, di s\u00F9bito levorsi\r\n\r\ne disser: \u201CPadre, assai ci fia men doglia\r\nse tu mangi di noi: tu ne vestisti\r\nqueste misere carni, e tu le spoglia\u201D.\r\n\r\nQueta\u2019mi allor per non farli pi\u00F9 tristi;\r\nlo d\u00EC e l\u2019altro stemmo tutti muti;\r\nahi dura terra, perch\u00E9 non t\u2019apristi?\r\n\r\nPoscia che fummo al quarto d\u00EC venuti,\r\nGaddo mi si gitt\u00F2 disteso a\u2019 piedi,\r\ndicendo: \u201CPadre mio, ch\u00E9 non m\u2019aiuti?\u201D.\r\n\r\nQuivi mor\u00EC; e come tu mi vedi,\r\nvid\u2019 io cascar li tre ad uno ad uno\r\ntra \u2019l quinto d\u00EC e \u2019l sesto; ond\u2019 io mi diedi,\r\n\r\ngi\u00E0 cieco, a brancolar sovra ciascuno,\r\ne due d\u00EC li chiamai, poi che fur morti.\r\nPoscia, pi\u00F9 che \u2019l dolor, pot\u00E9 \u2019l digiuno\u00BB.\r\n\r\nQuand\u2019 ebbe detto ci\u00F2, con li occhi torti\r\nriprese \u2019l teschio misero co\u2019 denti,\r\nche furo a l\u2019osso, come d\u2019un can, forti.\r\n\r\nAhi Pisa, vituperio de le genti\r\ndel bel paese l\u00E0 dove \u2019l s\u00EC suona,\r\npoi che i vicini a te punir son lenti,\r\n\r\nmuovasi la Capraia e la Gorgona,\r\ne faccian siepe ad Arno in su la foce,\r\ns\u00EC ch\u2019elli annieghi in te ogne persona!\r\n\r\nChe se \u2019l conte Ugolino aveva voce\r\nd\u2019aver tradita te de le castella,\r\nnon dovei tu i figliuoi porre a tal croce.\r\n\r\nInnocenti facea l\u2019et\u00E0 novella,\r\nnovella Tebe, Uguiccione e \u2019l Brigata\r\ne li altri due che \u2019l canto suso appella.\r\n\r\nNoi passammo oltre, l\u00E0 \u2019ve la gelata\r\nruvidamente un\u2019altra gente fascia,\r\nnon volta in gi\u00F9, ma tutta riversata.\r\n\r\nLo pianto stesso l\u00EC pianger non lascia,\r\ne \u2019l duol che truova in su li occhi rintoppo,\r\nsi volge in entro a far crescer l\u2019ambascia;\r\n\r\nch\u00E9 le lagrime prime fanno groppo,\r\ne s\u00EC come visiere di cristallo,\r\nr\u00EFempion sotto \u2019l ciglio tutto il coppo.\r\n\r\nE avvegna che, s\u00EC come d\u2019un callo,\r\nper la freddura ciascun sentimento\r\ncessato avesse del mio viso stallo,\r\n\r\ngi\u00E0 mi parea sentire alquanto vento;\r\nper ch\u2019io: \u00ABMaestro mio, questo chi move?\r\nnon \u00E8 qua gi\u00F9 ogne vapore spento?\u00BB.\r\n\r\nOnd\u2019 elli a me: \u00ABAvaccio sarai dove\r\ndi ci\u00F2 ti far\u00E0 l\u2019occhio la risposta,\r\nveggendo la cagion che \u2019l fiato piove\u00BB.\r\n\r\nE un de\u2019 tristi de la fredda crosta\r\ngrid\u00F2 a noi: \u00ABO anime crudeli\r\ntanto che data v\u2019\u00E8 l\u2019ultima posta,\r\n\r\nlevatemi dal viso i duri veli,\r\ns\u00EC ch\u2019\u00EFo sfoghi \u2019l duol che \u2019l cor m\u2019impregna,\r\nun poco, pria che \u2019l pianto si raggeli\u00BB.\r\n\r\nPer ch\u2019io a lui: \u00ABSe vuo\u2019 ch\u2019i\u2019 ti sovvegna,\r\ndimmi chi se\u2019, e s\u2019io non ti disbrigo,\r\nal fondo de la ghiaccia ir mi convegna\u00BB.\r\n\r\nRispuose adunque: \u00ABI\u2019 son frate Alberigo;\r\ni\u2019 son quel da le frutta del mal orto,\r\nche qui riprendo dattero per figo\u00BB.\r\n\r\n\u00ABOh\u00BB, diss\u2019 io lui, \u00ABor se\u2019 tu ancor morto?\u00BB.\r\nEd elli a me: \u00ABCome \u2019l mio corpo stea\r\nnel mondo s\u00F9, nulla sc\u00EFenza porto.\r\n\r\nCotal vantaggio ha questa Tolomea,\r\nche spesse volte l\u2019anima ci cade\r\ninnanzi ch\u2019Atrop\u00F2s mossa le dea.\r\n\r\nE perch\u00E9 tu pi\u00F9 volentier mi rade\r\nle \u2019nvetr\u00EFate lagrime dal volto,\r\nsappie che, tosto che l\u2019anima trade\r\n\r\ncome fec\u2019 \u00EFo, il corpo suo l\u2019\u00E8 tolto\r\nda un demonio, che poscia il governa\r\nmentre che \u2019l tempo suo tutto sia v\u00F2lto.\r\n\r\nElla ruina in s\u00EC fatta cisterna;\r\ne forse pare ancor lo corpo suso\r\nde l\u2019ombra che di qua dietro mi verna.\r\n\r\nTu \u2019l dei saper, se tu vien pur mo giuso:\r\nelli \u00E8 ser Branca Doria, e son pi\u00F9 anni\r\nposcia passati ch\u2019el fu s\u00EC racchiuso\u00BB.\r\n\r\n\u00ABIo credo\u00BB, diss\u2019 io lui, \u00ABche tu m\u2019inganni;\r\nch\u00E9 Branca Doria non mor\u00EC unquanche,\r\ne mangia e bee e dorme e veste panni\u00BB.\r\n\r\n\u00ABNel fosso s\u00F9\u00BB, diss\u2019 el, \u00ABde\u2019 Malebranche,\r\nl\u00E0 dove bolle la tenace pece,\r\nnon era ancora giunto Michel Zanche,\r\n\r\nche questi lasci\u00F2 il diavolo in sua vece\r\nnel corpo suo, ed un suo prossimano\r\nche \u2019l tradimento insieme con lui fece.\r\n\r\nMa distendi oggimai in qua la mano;\r\naprimi li occhi\u00BB. E io non gliel\u2019 apersi;\r\ne cortesia fu lui esser villano.\r\n\r\nAhi Genovesi, uomini diversi\r\nd\u2019ogne costume e pien d\u2019ogne magagna,\r\nperch\u00E9 non siete voi del mondo spersi?\r\n\r\nCh\u00E9 col peggiore spirto di Romagna\r\ntrovai di voi un tal, che per sua opra\r\nin anima in Cocito gi\u00E0 si bagna,\r\n\r\ne in corpo par vivo ancor di sopra.\r\n\r\n\r\n\r\n\r\nInferno\r\nCanto XXXIV\r\n\r\n\r\n\u00ABVexilla regis prodeunt inferni\r\nverso di noi; per\u00F2 dinanzi mira\u00BB,\r\ndisse \u2019l maestro mio, \u00ABse tu \u2019l discerni\u00BB.\r\n\r\nCome quando una grossa nebbia spira,\r\no quando l\u2019emisperio nostro annotta,\r\npar di lungi un molin che \u2019l vento gira,\r\n\r\nveder mi parve un tal dificio allotta;\r\npoi per lo vento mi ristrinsi retro\r\nal duca mio, ch\u00E9 non l\u00EC era altra grotta.\r\n\r\nGi\u00E0 era, e con paura il metto in metro,\r\nl\u00E0 dove l\u2019ombre tutte eran coperte,\r\ne trasparien come festuca in vetro.\r\n\r\nAltre sono a giacere; altre stanno erte,\r\nquella col capo e quella con le piante;\r\naltra, com\u2019 arco, il volto a\u2019 pi\u00E8 rinverte.\r\n\r\nQuando noi fummo fatti tanto avante,\r\nch\u2019al mio maestro piacque di mostrarmi\r\nla creatura ch\u2019ebbe il bel sembiante,\r\n\r\nd\u2019innanzi mi si tolse e f\u00E9 restarmi,\r\n\u00ABEcco Dite\u00BB, dicendo, \u00ABed ecco il loco\r\nove convien che di fortezza t\u2019armi\u00BB.\r\n\r\nCom\u2019 io divenni allor gelato e fioco,\r\nnol dimandar, lettor, ch\u2019i\u2019 non lo scrivo,\r\nper\u00F2 ch\u2019ogne parlar sarebbe poco.\r\n\r\nIo non mori\u2019 e non rimasi vivo;\r\npensa oggimai per te, s\u2019hai fior d\u2019ingegno,\r\nqual io divenni, d\u2019uno e d\u2019altro privo.\r\n\r\nLo \u2019mperador del doloroso regno\r\nda mezzo \u2019l petto uscia fuor de la ghiaccia;\r\ne pi\u00F9 con un gigante io mi convegno,\r\n\r\nche i giganti non fan con le sue braccia:\r\nvedi oggimai quant\u2019 esser dee quel tutto\r\nch\u2019a cos\u00EC fatta parte si confaccia.\r\n\r\nS\u2019el fu s\u00EC bel com\u2019 elli \u00E8 ora brutto,\r\ne contra \u2019l suo fattore alz\u00F2 le ciglia,\r\nben dee da lui procedere ogne lutto.\r\n\r\nOh quanto parve a me gran maraviglia\r\nquand\u2019 io vidi tre facce a la sua testa!\r\nL\u2019una dinanzi, e quella era vermiglia;\r\n\r\nl\u2019altr\u2019 eran due, che s\u2019aggiugnieno a questa\r\nsovresso \u2019l mezzo di ciascuna spalla,\r\ne s\u00E9 giugnieno al loco de la cresta:\r\n\r\ne la destra parea tra bianca e gialla;\r\nla sinistra a vedere era tal, quali\r\nvegnon di l\u00E0 onde \u2019l Nilo s\u2019avvalla.\r\n\r\nSotto ciascuna uscivan due grand\u2019 ali,\r\nquanto si convenia a tanto uccello:\r\nvele di mar non vid\u2019 io mai cotali.\r\n\r\nNon avean penne, ma di vispistrello\r\nera lor modo; e quelle svolazzava,\r\ns\u00EC che tre venti si movean da ello:\r\n\r\nquindi Cocito tutto s\u2019aggelava.\r\nCon sei occhi piang\u00EBa, e per tre menti\r\ngocciava \u2019l pianto e sanguinosa bava.\r\n\r\nDa ogne bocca dirompea co\u2019 denti\r\nun peccatore, a guisa di maciulla,\r\ns\u00EC che tre ne facea cos\u00EC dolenti.\r\n\r\nA quel dinanzi il mordere era nulla\r\nverso \u2019l graffiar, che talvolta la schiena\r\nrimanea de la pelle tutta brulla.\r\n\r\n\u00ABQuell\u2019 anima l\u00E0 s\u00F9 c\u2019ha maggior pena\u00BB,\r\ndisse \u2019l maestro, \u00AB\u00E8 Giuda Scar\u00EFotto,\r\nche \u2019l capo ha dentro e fuor le gambe mena.\r\n\r\nDe li altri due c\u2019hanno il capo di sotto,\r\nquel che pende dal nero ceffo \u00E8 Bruto:\r\nvedi come si storce, e non fa motto!;\r\n\r\ne l\u2019altro \u00E8 Cassio, che par s\u00EC membruto.\r\nMa la notte risurge, e oramai\r\n\u00E8 da partir, ch\u00E9 tutto avem veduto\u00BB.\r\n\r\nCom\u2019 a lui piacque, il collo li avvinghiai;\r\ned el prese di tempo e loco poste,\r\ne quando l\u2019ali fuoro aperte assai,\r\n\r\nappigli\u00F2 s\u00E9 a le vellute coste;\r\ndi vello in vello gi\u00F9 discese poscia\r\ntra \u2019l folto pelo e le gelate croste.\r\n\r\nQuando noi fummo l\u00E0 dove la coscia\r\nsi volge, a punto in sul grosso de l\u2019anche,\r\nlo duca, con fatica e con angoscia,\r\n\r\nvolse la testa ov\u2019 elli avea le zanche,\r\ne aggrappossi al pel com\u2019 om che sale,\r\ns\u00EC che \u2019n inferno i\u2019 credea tornar anche.\r\n\r\n\u00ABAttienti ben, ch\u00E9 per cotali scale\u00BB,\r\ndisse \u2019l maestro, ansando com\u2019 uom lasso,\r\n\u00ABconviensi dipartir da tanto male\u00BB.\r\n\r\nPoi usc\u00EC fuor per lo f\u00F3ro d\u2019un sasso\r\ne puose me in su l\u2019orlo a sedere;\r\nappresso porse a me l\u2019accorto passo.\r\n\r\nIo levai li occhi e credetti vedere\r\nLucifero com\u2019 io l\u2019avea lasciato,\r\ne vidili le gambe in s\u00F9 tenere;\r\n\r\ne s\u2019io divenni allora travagliato,\r\nla gente grossa il pensi, che non vede\r\nqual \u00E8 quel punto ch\u2019io avea passato.\r\n\r\n\u00ABL\u00E8vati s\u00F9\u00BB, disse \u2019l maestro, \u00ABin piede:\r\nla via \u00E8 lunga e \u2019l cammino \u00E8 malvagio,\r\ne gi\u00E0 il sole a mezza terza riede\u00BB.\r\n\r\nNon era camminata di palagio\r\nl\u00E0 \u2019v\u2019 eravam, ma natural burella\r\nch\u2019avea mal suolo e di lume disagio.\r\n\r\n\u00ABPrima ch\u2019io de l\u2019abisso mi divella,\r\nmaestro mio\u00BB, diss\u2019 io quando fui dritto,\r\n\u00ABa trarmi d\u2019erro un poco mi favella:\r\n\r\nov\u2019 \u00E8 la ghiaccia? e questi com\u2019 \u00E8 fitto\r\ns\u00EC sottosopra? e come, in s\u00EC poc\u2019 ora,\r\nda sera a mane ha fatto il sol tragitto?\u00BB.\r\n\r\nEd elli a me: \u00ABTu imagini ancora\r\nd\u2019esser di l\u00E0 dal centro, ov\u2019 io mi presi\r\nal pel del vermo reo che \u2019l mondo f\u00F3ra.\r\n\r\nDi l\u00E0 fosti cotanto quant\u2019 io scesi;\r\nquand\u2019 io mi volsi, tu passasti \u2019l punto\r\nal qual si traggon d\u2019ogne parte i pesi.\r\n\r\nE se\u2019 or sotto l\u2019emisperio giunto\r\nch\u2019\u00E8 contraposto a quel che la gran secca\r\ncoverchia, e sotto \u2019l cui colmo consunto\r\n\r\nfu l\u2019uom che nacque e visse sanza pecca;\r\ntu ha\u00EF i piedi in su picciola spera\r\nche l\u2019altra faccia fa de la Giudecca.\r\n\r\nQui \u00E8 da man, quando di l\u00E0 \u00E8 sera;\r\ne questi, che ne f\u00E9 scala col pelo,\r\nfitto \u00E8 ancora s\u00EC come prim\u2019 era.\r\n\r\nDa questa parte cadde gi\u00F9 dal cielo;\r\ne la terra, che pria di qua si sporse,\r\nper paura di lui f\u00E9 del mar velo,\r\n\r\ne venne a l\u2019emisperio nostro; e forse\r\nper fuggir lui lasci\u00F2 qui loco v\u00F2to\r\nquella ch\u2019appar di qua, e s\u00F9 ricorse\u00BB.\r\n\r\nLuogo \u00E8 l\u00E0 gi\u00F9 da Belzeb\u00F9 remoto\r\ntanto quanto la tomba si distende,\r\nche non per vista, ma per suono \u00E8 noto\r\n\r\nd\u2019un ruscelletto che quivi discende\r\nper la buca d\u2019un sasso, ch\u2019elli ha roso,\r\ncol corso ch\u2019elli avvolge, e poco pende.\r\n\r\nLo duca e io per quel cammino ascoso\r\nintrammo a ritornar nel chiaro mondo;\r\ne sanza cura aver d\u2019alcun riposo,\r\n\r\nsalimmo s\u00F9, el primo e io secondo,\r\ntanto ch\u2019i\u2019 vidi de le cose belle\r\nche porta \u2019l ciel, per un pertugio tondo.\r\n\r\nE quindi uscimmo a riveder le stelle.\r\n\r\n\r\n\r\n\r\n\r\n\r\n*** END OF THE PROJECT GUTENBERG EBOOK DIVINA COMMEDIA DI DANTE: INFERNO ***\r\n\r\n\r\n    \r\n\r\nUpdated editions will replace the previous one\u2014the old editions will\r\nbe renamed.\r\n\r\nCreating the works from print editions not protected by U.S. copyright\r\nlaw means that no one owns a United States copyright in these works,\r\nso the Foundation (and you!) can copy and distribute it in the United\r\nStates without permission and without paying copyright\r\nroyalties. Special rules, set forth in the General Terms of Use part\r\nof this license, apply to copying and distributing Project\r\nGutenberg\u2122 electronic works to protect the PROJECT GUTENBERG\u2122\r\nconcept and trademark. Project Gutenberg is a registered trademark,\r\nand may not be used if you charge for an eBook, except by following\r\nthe terms of the trademark license, including paying royalties for use\r\nof the Project Gutenberg trademark. If you do not charge anything for\r\ncopies of this eBook, complying with the trademark license is very\r\neasy. You may use this eBook for nearly any purpose such as creation\r\nof derivative works, reports, performances and research. Project\r\nGutenberg eBooks may be modified and printed and given away\u2014you may\r\ndo practically ANYTHING in the United States with eBooks not protected\r\nby U.S. copyright law. Redistribution is subject to the trademark\r\nlicense, especially commercial redistribution.\r\n\r\n\r\nSTART: FULL LICENSE\r\n\r\nTHE FULL PROJECT GUTENBERG LICENSE\r\n\r\nPLEASE READ THIS BEFORE YOU DISTRIBUTE OR USE THIS WORK\r\n\r\nTo protect the Project Gutenberg\u2122 mission of promoting the free\r\ndistribution of electronic works, by using or distributing this work\r\n(or any other work associated in any way with the phrase \u201CProject\r\nGutenberg\u201D), you agree to comply with all the terms of the Full\r\nProject Gutenberg\u2122 License available with this file or online at\r\nwww.gutenberg.org\/license.\r\n\r\nSection 1. General Terms of Use and Redistributing Project Gutenberg\u2122\r\nelectronic works\r\n\r\n1.A. By reading or using any part of this Project Gutenberg\u2122\r\nelectronic work, you indicate that you have read, understand, agree to\r\nand accept all the terms of this license and intellectual property\r\n(trademark\/copyright) agreement. If you do not agree to abide by all\r\nthe terms of this agreement, you must cease using and return or\r\ndestroy all copies of Project Gutenberg\u2122 electronic works in your\r\npossession. If you paid a fee for obtaining a copy of or access to a\r\nProject Gutenberg\u2122 electronic work and you do not agree to be bound\r\nby the terms of this agreement, you may obtain a refund from the person\r\nor entity to whom you paid the fee as set forth in paragraph 1.E.8.\r\n\r\n1.B. \u201CProject Gutenberg\u201D is a registered trademark. It may only be\r\nused on or associated in any way with an electronic work by people who\r\nagree to be bound by the terms of this agreement. There are a few\r\nthings that you can do with most Project Gutenberg\u2122 electronic works\r\neven without complying with the full terms of this agreement. See\r\nparagraph 1.C below. There are a lot of things you can do with Project\r\nGutenberg\u2122 electronic works if you follow the terms of this\r\nagreement and help preserve free future access to Project Gutenberg\u2122\r\nelectronic works. See paragraph 1.E below.\r\n\r\n1.C. The Project Gutenberg Literary Archive Foundation (\u201Cthe\r\nFoundation\u201D or PGLAF), owns a compilation copyright in the collection\r\nof Project Gutenberg\u2122 electronic works. Nearly all the individual\r\nworks in the collection are in the public domain in the United\r\nStates. If an individual work is unprotected by copyright law in the\r\nUnited States and you are located in the United States, we do not\r\nclaim a right to prevent you from copying, distributing, performing,\r\ndisplaying or creating derivative works based on the work as long as\r\nall references to Project Gutenberg are removed. Of course, we hope\r\nthat you will support the Project Gutenberg\u2122 mission of promoting\r\nfree access to electronic works by freely sharing Project Gutenberg\u2122\r\nworks in compliance with the terms of this agreement for keeping the\r\nProject Gutenberg\u2122 name associated with the work. You can easily\r\ncomply with the terms of this agreement by keeping this work in the\r\nsame format with its attached full Project Gutenberg\u2122 License when\r\nyou share it without charge with others.\r\n\r\n1.D. The copyright laws of the place where you are located also govern\r\nwhat you can do with this work. Copyright laws in most countries are\r\nin a constant state of change. If you are outside the United States,\r\ncheck the laws of your country in addition to the terms of this\r\nagreement before downloading, copying, displaying, performing,\r\ndistributing or creating derivative works based on this work or any\r\nother Project Gutenberg\u2122 work. The Foundation makes no\r\nrepresentations concerning the copyright status of any work in any\r\ncountry other than the United States.\r\n\r\n1.E. Unless you have removed all references to Project Gutenberg:\r\n\r\n1.E.1. The following sentence, with active links to, or other\r\nimmediate access to, the full Project Gutenberg\u2122 License must appear\r\nprominently whenever any copy of a Project Gutenberg\u2122 work (any work\r\non which the phrase \u201CProject Gutenberg\u201D appears, or with which the\r\nphrase \u201CProject Gutenberg\u201D is associated) is accessed, displayed,\r\nperformed, viewed, copied or distributed:\r\n\r\n    This eBook is for the use of anyone anywhere in the United States and most\r\n    other parts of the world at no cost and with almost no restrictions\r\n    whatsoever. You may copy it, give it away or re-use it under the terms\r\n    of the Project Gutenberg License included with this eBook or online\r\n    at www.gutenberg.org. If you\r\n    are not located in the United States, you will have to check the laws\r\n    of the country where you are located before using this eBook.\r\n  \r\n1.E.2. If an individual Project Gutenberg\u2122 electronic work is\r\nderived from texts not protected by U.S. copyright law (does not\r\ncontain a notice indicating that it is posted with permission of the\r\ncopyright holder), the work can be copied and distributed to anyone in\r\nthe United States without paying any fees or charges. If you are\r\nredistributing or providing access to a work with the phrase \u201CProject\r\nGutenberg\u201D associated with or appearing on the work, you must comply\r\neither with the requirements of paragraphs 1.E.1 through 1.E.7 or\r\nobtain permission for the use of the work and the Project Gutenberg\u2122\r\ntrademark as set forth in paragraphs 1.E.8 or 1.E.9.\r\n\r\n1.E.3. If an individual Project Gutenberg\u2122 electronic work is posted\r\nwith the permission of the copyright holder, your use and distribution\r\nmust comply with both paragraphs 1.E.1 through 1.E.7 and any\r\nadditional terms imposed by the copyright holder. Additional terms\r\nwill be linked to the Project Gutenberg\u2122 License for all works\r\nposted with the permission of the copyright holder found at the\r\nbeginning of this work.\r\n\r\n1.E.4. Do not unlink or detach or remove the full Project Gutenberg\u2122\r\nLicense terms from this work, or any files containing a part of this\r\nwork or any other work associated with Project Gutenberg\u2122.\r\n\r\n1.E.5. Do not copy, display, perform, distribute or redistribute this\r\nelectronic work, or any part of this electronic work, without\r\nprominently displaying the sentence set forth in paragraph 1.E.1 with\r\nactive links or immediate access to the full terms of the Project\r\nGutenberg\u2122 License.\r\n\r\n1.E.6. You may convert to and distribute this work in any binary,\r\ncompressed, marked up, nonproprietary or proprietary form, including\r\nany word processing or hypertext form. However, if you provide access\r\nto or distribute copies of a Project Gutenberg\u2122 work in a format\r\nother than \u201CPlain Vanilla ASCII\u201D or other format used in the official\r\nversion posted on the official Project Gutenberg\u2122 website\r\n(www.gutenberg.org), you must, at no additional cost, fee or expense\r\nto the user, provide a copy, a means of exporting a copy, or a means\r\nof obtaining a copy upon request, of the work in its original \u201CPlain\r\nVanilla ASCII\u201D or other form. Any alternate format must include the\r\nfull Project Gutenberg\u2122 License as specified in paragraph 1.E.1.\r\n\r\n1.E.7. Do not charge a fee for access to, viewing, displaying,\r\nperforming, copying or distributing any Project Gutenberg\u2122 works\r\nunless you comply with paragraph 1.E.8 or 1.E.9.\r\n\r\n1.E.8. You may charge a reasonable fee for copies of or providing\r\naccess to or distributing Project Gutenberg\u2122 electronic works\r\nprovided that:\r\n\r\n    \u2022 You pay a royalty fee of 20% of the gross profits you derive from\r\n        the use of Project Gutenberg\u2122 works calculated using the method\r\n        you already use to calculate your applicable taxes. The fee is owed\r\n        to the owner of the Project Gutenberg\u2122 trademark, but he has\r\n        agreed to donate royalties under this paragraph to the Project\r\n        Gutenberg Literary Archive Foundation. Royalty payments must be paid\r\n        within 60 days following each date on which you prepare (or are\r\n        legally required to prepare) your periodic tax returns. Royalty\r\n        payments should be clearly marked as such and sent to the Project\r\n        Gutenberg Literary Archive Foundation at the address specified in\r\n        Section 4, \u201CInformation about donations to the Project Gutenberg\r\n        Literary Archive Foundation.\u201D\r\n    \r\n    \u2022 You provide a full refund of any money paid by a user who notifies\r\n        you in writing (or by e-mail) within 30 days of receipt that s\/he\r\n        does not agree to the terms of the full Project Gutenberg\u2122\r\n        License. You must require such a user to return or destroy all\r\n        copies of the works possessed in a physical medium and discontinue\r\n        all use of and all access to other copies of Project Gutenberg\u2122\r\n        works.\r\n    \r\n    \u2022 You provide, in accordance with paragraph 1.F.3, a full refund of\r\n        any money paid for a work or a replacement copy, if a defect in the\r\n        electronic work is discovered and reported to you within 90 days of\r\n        receipt of the work.\r\n    \r\n    \u2022 You comply with all other terms of this agreement for free\r\n        distribution of Project Gutenberg\u2122 works.\r\n    \r\n\r\n1.E.9. If you wish to charge a fee or distribute a Project\r\nGutenberg\u2122 electronic work or group of works on different terms than\r\nare set forth in this agreement, you must obtain permission in writing\r\nfrom the Project Gutenberg Literary Archive Foundation, the manager of\r\nthe Project Gutenberg\u2122 trademark. Contact the Foundation as set\r\nforth in Section 3 below.\r\n\r\n1.F.\r\n\r\n1.F.1. Project Gutenberg volunteers and employees expend considerable\r\neffort to identify, do copyright research on, transcribe and proofread\r\nworks not protected by U.S. copyright law in creating the Project\r\nGutenberg\u2122 collection. Despite these efforts, Project Gutenberg\u2122\r\nelectronic works, and the medium on which they may be stored, may\r\ncontain \u201CDefects,\u201D such as, but not limited to, incomplete, inaccurate\r\nor corrupt data, transcription errors, a copyright or other\r\nintellectual property infringement, a defective or damaged disk or\r\nother medium, a computer virus, or computer codes that damage or\r\ncannot be read by your equipment.\r\n\r\n1.F.2. LIMITED WARRANTY, DISCLAIMER OF DAMAGES - Except for the \u201CRight\r\nof Replacement or Refund\u201D described in paragraph 1.F.3, the Project\r\nGutenberg Literary Archive Foundation, the owner of the Project\r\nGutenberg\u2122 trademark, and any other party distributing a Project\r\nGutenberg\u2122 electronic work under this agreement, disclaim all\r\nliability to you for damages, costs and expenses, including legal\r\nfees. YOU AGREE THAT YOU HAVE NO REMEDIES FOR NEGLIGENCE, STRICT\r\nLIABILITY, BREACH OF WARRANTY OR BREACH OF CONTRACT EXCEPT THOSE\r\nPROVIDED IN PARAGRAPH 1.F.3. YOU AGREE THAT THE FOUNDATION, THE\r\nTRADEMARK OWNER, AND ANY DISTRIBUTOR UNDER THIS AGREEMENT WILL NOT BE\r\nLIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR\r\nINCIDENTAL DAMAGES EVEN IF YOU GIVE NOTICE OF THE POSSIBILITY OF SUCH\r\nDAMAGE.\r\n\r\n1.F.3. LIMITED RIGHT OF REPLACEMENT OR REFUND - If you discover a\r\ndefect in this electronic work within 90 days of receiving it, you can\r\nreceive a refund of the money (if any) you paid for it by sending a\r\nwritten explanation to the person you received the work from. If you\r\nreceived the work on a physical medium, you must return the medium\r\nwith your written explanation. The person or entity that provided you\r\nwith the defective work may elect to provide a replacement copy in\r\nlieu of a refund. If you received the work electronically, the person\r\nor entity providing it to you may choose to give you a second\r\nopportunity to receive the work electronically in lieu of a refund. If\r\nthe second copy is also defective, you may demand a refund in writing\r\nwithout further opportunities to fix the problem.\r\n\r\n1.F.4. Except for the limited right of replacement or refund set forth\r\nin paragraph 1.F.3, this work is provided to you \u2018AS-IS\u2019, WITH NO\r\nOTHER WARRANTIES OF ANY KIND, EXPRESS OR IMPLIED, INCLUDING BUT NOT\r\nLIMITED TO WARRANTIES OF MERCHANTABILITY OR FITNESS FOR ANY PURPOSE.\r\n\r\n1.F.5. Some states do not allow disclaimers of certain implied\r\nwarranties or the exclusion or limitation of certain types of\r\ndamages. If any disclaimer or limitation set forth in this agreement\r\nviolates the law of the state applicable to this agreement, the\r\nagreement shall be interpreted to make the maximum disclaimer or\r\nlimitation permitted by the applicable state law. The invalidity or\r\nunenforceability of any provision of this agreement shall not void the\r\nremaining provisions.\r\n\r\n1.F.6. INDEMNITY - You agree to indemnify and hold the Foundation, the\r\ntrademark owner, any agent or employee of the Foundation, anyone\r\nproviding copies of Project Gutenberg\u2122 electronic works in\r\naccordance with this agreement, and any volunteers associated with the\r\nproduction, promotion and distribution of Project Gutenberg\u2122\r\nelectronic works, harmless from all liability, costs and expenses,\r\nincluding legal fees, that arise directly or indirectly from any of\r\nthe following which you do or cause to occur: (a) distribution of this\r\nor any Project Gutenberg\u2122 work, (b) alteration, modification, or\r\nadditions or deletions to any Project Gutenberg\u2122 work, and (c) any\r\nDefect you cause.\r\n\r\nSection 2. Information about the Mission of Project Gutenberg\u2122\r\n\r\nProject Gutenberg\u2122 is synonymous with the free distribution of\r\nelectronic works in formats readable by the widest variety of\r\ncomputers including obsolete, old, middle-aged and new computers. It\r\nexists because of the efforts of hundreds of volunteers and donations\r\nfrom people in all walks of life.\r\n\r\nVolunteers and financial support to provide volunteers with the\r\nassistance they need are critical to reaching Project Gutenberg\u2122\u2019s\r\ngoals and ensuring that the Project Gutenberg\u2122 collection will\r\nremain freely available for generations to come. In 2001, the Project\r\nGutenberg Literary Archive Foundation was created to provide a secure\r\nand permanent future for Project Gutenberg\u2122 and future\r\ngenerations. To learn more about the Project Gutenberg Literary\r\nArchive Foundation and how your efforts and donations can help, see\r\nSections 3 and 4 and the Foundation information page at www.gutenberg.org.\r\n\r\nSection 3. Information about the Project Gutenberg Literary Archive Foundation\r\n\r\nThe Project Gutenberg Literary Archive Foundation is a non-profit\r\n501(c)(3) educational corporation organized under the laws of the\r\nstate of Mississippi and granted tax exempt status by the Internal\r\nRevenue Service. The Foundation\u2019s EIN or federal tax identification\r\nnumber is 64-6221541. Contributions to the Project Gutenberg Literary\r\nArchive Foundation are tax deductible to the full extent permitted by\r\nU.S. federal laws and your state\u2019s laws.\r\n\r\nThe Foundation\u2019s business office is located at 809 North 1500 West,\r\nSalt Lake City, UT 84116, (801) 596-1887. Email contact links and up\r\nto date contact information can be found at the Foundation\u2019s website\r\nand official page at www.gutenberg.org\/contact\r\n\r\nSection 4. Information about Donations to the Project Gutenberg\r\nLiterary Archive Foundation\r\n\r\nProject Gutenberg\u2122 depends upon and cannot survive without widespread\r\npublic support and donations to carry out its mission of\r\nincreasing the number of public domain and licensed works that can be\r\nfreely distributed in machine-readable form accessible by the widest\r\narray of equipment including outdated equipment. Many small donations\r\n($1 to $5,000) are particularly important to maintaining tax exempt\r\nstatus with the IRS.\r\n\r\nThe Foundation is committed to complying with the laws regulating\r\ncharities and charitable donations in all 50 states of the United\r\nStates. Compliance requirements are not uniform and it takes a\r\nconsiderable effort, much paperwork and many fees to meet and keep up\r\nwith these requirements. We do not solicit donations in locations\r\nwhere we have not received written confirmation of compliance. To SEND\r\nDONATIONS or determine the status of compliance for any particular state\r\nvisit www.gutenberg.org\/donate.\r\n\r\nWhile we cannot and do not solicit contributions from states where we\r\nhave not met the solicitation requirements, we know of no prohibition\r\nagainst accepting unsolicited donations from donors in such states who\r\napproach us with offers to donate.\r\n\r\nInternational donations are gratefully accepted, but we cannot make\r\nany statements concerning tax treatment of donations received from\r\noutside the United States. U.S. laws alone swamp our small staff.\r\n\r\nPlease check the Project Gutenberg web pages for current donation\r\nmethods and addresses. Donations are accepted in a number of other\r\nways including checks, online payments and credit card donations. To\r\ndonate, please visit: www.gutenberg.org\/donate.\r\n\r\nSection 5. General Information About Project Gutenberg\u2122 electronic works\r\n\r\nProfessor Michael S. Hart was the originator of the Project\r\nGutenberg\u2122 concept of a library of electronic works that could be\r\nfreely shared with anyone. For forty years, he produced and\r\ndistributed Project Gutenberg\u2122 eBooks with only a loose network of\r\nvolunteer support.\r\n\r\nProject Gutenberg\u2122 eBooks are often created from several printed\r\neditions, all of which are confirmed as not protected by copyright in\r\nthe U.S. unless a copyright notice is included. Thus, we do not\r\nnecessarily keep eBooks in compliance with any particular paper\r\nedition.\r\n\r\nMost people start at our website which has the main PG search\r\nfacility: www.gutenberg.org.\r\n\r\nThis website includes information about Project Gutenberg\u2122,\r\nincluding how to make donations to the Project Gutenberg Literary\r\nArchive Foundation, how to help produce our new eBooks, and how to\r\nsubscribe to our email newsletter to hear about new eBooks.\r\n\r\n\r\n
"}


